The Rasmus albumilistan johtoon 
The Rasmus -yhtyeen uusin albumi Black Roses nousi suoraan Suomen albumilistan ykkössijalle. 
Metallican Death Magnetic -albumi putosi ykkössijalta kolmoseksi, sillä sen eteen kiilasi myös kotimainen Popeda vastajulkaistulla Täydelliset Miehet -levyllään. 
Suomen kunnallisvaalit 2008 
Suomessa äänestettiin tänään kunnallisvaaleissa. 
Ennakkoon äänestämässä käytiin hieman edelliskertaa ahkerammin: 1 022 806 äänioikeutettua eli 24,4 % heistä äänesti ennakkoäänestyksessä, joka päättyi tiistaina 21.10. 
Kokonaisuudessaan äänestysprosentti oli 61,3. 
Karkkilassa, Kauniaisissa ja Vihdissä kokeiltiin näissä vaaleissa sähköistä äänestämistä, niin että äänestäjä sai valita, äänestääkö äänestyskoneella vai perinteisesti äänestyslipukkeella. 
Jo ensimmäisinä kahtena ennakkoäänestyspäivänä äänestyskone oli varsin suosittu äänestystapa: hieman yli puolet äänesti koneella. 
YLEn kello 21:20 julkistaman ennusteen mukaan kokoomus saisi suurimman äänipotin, SDP tulisi toiseksi ja keskusta kolmanneksi. 
Tältä osin ensiennuste osuikin oikeaan. 
Nämä vaalit olivat kokoomukselle ensimmäiset kuntavaalit, joissa se sai muita puolueita enemmän ääniä. 
Tosin puolue sai 60 paikkaa vähemmän kuin viime vaaleissa. 
Muut kolmesta suurimmasta puolueesta menettivät vielä enemmän valtuustopaikkoja. 
Näissä vaaleissa valittiinkin kuntaliitosten vuoksi 1 564 valtuutettua vähemmän kuin neljä vuotta sitten. 
Helsingissä trendi näyttää olevan oikeiston vahvistuminen valtuustossa. 
Vasemmistopuolueista SDP menetti viisi ja Vasemmistoliitto yhden paikan. 
Vihreät taas voittivat neljä uutta paikkaa, joten puolue nousi 21 paikallaan Helsingin kaupunginvaltuuston toiseksisuurimmaksi puolueeksi ohi SDP:n, jonka paikkamäärä on nyt 16. 
Perussuomalaiset ylsivät peräti neljään valtuustopaikkaan, kun puolueella oli aiemmin vain yhden valtuutetun edustus. 
Tuusulassa ampumavälikohtaus 
Jokelan koulussa Tuusulassa tapahtui ampumavälikohtaus 7. marraskuuta 2007. 
Jokelan koulukeskus on yhdistetty yläaste ja lukio, jossa on noin 500 oppilasta ja 50 henkilökunnan jäsentä. 
Helsingin Sanomien mukaan poliisi on vahvistanut yhdeksän ihmisen surman ja ainakin kymmenen haavoittumisen. 
Varsinaiset tapahtumat kestivät poliisin mukaan noin puoli tuntia. 
Ampuja on poliisin mukaan saatu kiinni. 
Poliisin tiedotustilaisuuteen klo 18.00 mennessä oli varmistunut uhrimäärän nousu kahdeksaan. 
Kuolleiden määrä nousi myöhemmin samana iltana yhdeksään, kun ampuja kuoli Töölön sairaalassa saamiinsa vammoihin. 
Uhreista opiskelijoita oli seitsemän, viisi poikaa ja kaksi tyttöä. 
Lisäksi surmansa sai koulun naisrehtori. 
Yleisradion TV1:n uutislähetyksen mukaan sairaalalähteisiin viitaten Töölön sairaalassa on hoidettavana ammuskelijaksi epäilty henkilö, jonka tila on kriittinen. 
Sairaalan ylilääkärin Eero Hirvensalon mukaan hänen ennusteensa on erittäin huono ja henkiinjäämisen mahdollisuutensa olematon . 
Hän oli ampunut itseään päähän. 
Poliisi ei ampunut välikohtauksen aikana yhtään laukausta, mutta poliisia kohti ammuskelija ampui yhden laukauksen. 
Poliisin tiedotustilaisuudessa kävi ilmi, että ampujan käyttämä ase oli luvallinen. 
Sen lupa oli myönnetty 19. lokakuuta ja lupahakemuksen liitteenä oli ampumaseuran todistus jäsenyydestä. 
Käytetty ase oli todennäköisesti .22 kaliiperin Sig Sauer Mosquito -pistooli. 
Ampuja oli jo aiemmin ilmoittanut aikeistaan Internetin YouTube-sivustolla ja IRC-Galleriassa, johon hän oli ladannut kuvia ja suunnitelman tulevasta iskusta. 
Sittemmin Sturmgeist-tunnuksella esiintyneen käyttäjän YouTube-tunnus on suljettu, eikä videoita ole enää nähtävillä. 
Aineisto on silti nähtävillä lukuisilla muilla sivuilla Internetissä. 
Tehy-neuvotteluissa loppurutistus 
Neuvottelut Tehyn ja kuntatyönantajan välillä jatkuvat viikonlopun ajan. 
Asiakysymyksissä on päästy yhteisymmärrykseen jo aiemmin, mutta lopullisessa kysymyksessä palkankorotuksista ei ole lähennytty. 
Viimeisimmän neuvotteluista annetun tiedon mukaan osapuolten tarjoukset olivat kaukana toisistaan. 
STTK:n puheenjohtaja Mikko Mäenpäällä ei ollut tietoa neuvottelujen viimeisistä vaiheista tai siitä, mitä maan hallitus on mahdollisesti osapuolille sanonut tai luvannut. 
Jos sopua ei saavuteta viikonloppuna, tulevat hoitajien joukkoirtisanoutumiset voimaan tiistaina aamuyöllä. 
Potilasturvalaki on jo tullut voimaan, ja ensimmäiset hoitajat työhön velvoittavat määräykset on jaettu. 
Kaikkia, joille määräys on osoitettu, ei ole kyetty vielä tavoittamaan. 
Tehy on varautunut pitkään työtaisteluun. 
Sen lakkokassan ilmoitetaan olevan 19 miljoonaa euroa. 
Tarvittaessa järjestö kykenisi realisoimaan omaisuuttaan. 
Torontoon puuhataan Maple Leafsin rinnalle toista NHL-joukkuetta 
Hankkeen takana on Jim Balsillie, joka yritti jo ostaa Nashville Predatorsin ja siirtää sen Kanadan Hamiltoniin. 
Balsillie toimii Research In Motion -nimisen yhtiön toimitusjohtajana. 
Useammalta NHL-pomolta löytyy kannatusta toiselle torontolaisjoukkueelle. 
Joidenkin mielestä sen pitäisi kuitenkin tapahtua muuttamalla jo olemassa olevan joukkueen kotipaikkaa uuden seuran perustamisen sijaan. 
Tämä pitäisi joukkueiden lukumäärän nykyisessä 30:ssä. 
EKP laski korkoja 
Euroopan keskuspankki laski eilen ohjauskorkoja. 
Talousasiantuntijat arvioivat etukäteen, että tämä koronalennus ei riitä pysyvästi vaikuttamaan euribor-viitekorkoon vaan EKP:n on laskettava ohjauskorkoja vielä uudelleen tänä vuonna. 
Handelsbankenin pääekonomisti Tiina Heleniuksen mukaan markkinakoroissa on ohjauskorkoihin nähden yllättävän paljon riskilisää: europankit ovat epäluuloisia toistensa suhteen ja varautuvat siihen, että kilpailijat peittelevät luottotappioitaan. 
EKP:n neuvosto asetti minimitarjouskoron (niin kutsuttu ”EKP:n ohjauskorko”) 50 peruspistettä alemmas 3,25 prosenttiin, maksuvalmiusluoton koron niin ikään 50 pistettä alemmas 3,75 prosenttiin ja talletuskoron 50 pistettä alemmas 2,75 prosenttiin. 
Muutokset tulevat voimaan kuluvan kuun 12. päivänä. 
EKP:n eilinen ilmoitus ohjauskorkojen laskusta sai euriborin laskuun. 
12 kuukauden euribor, Suomen yleisin asuntolainojen viitekorko, laski tänään 4,596 prosenttiin, kun se eilen oli 4,7 prosenttia. 
Hanno Möttölä lopettaa ammattilaisuransa 
Ensimmäisenä suomalaiskoripalloilijana NBA:ssa pelannut Hanno Möttölä lopettaa ammattilais- ja maajoukkueuransa. 
Möttölä jatkaa pelejään Suomessa II-divisioonan FC Passen riveissä. 
Möttölä kertoi päätöksestään Suomen ja Unkarin välisen EM-karsintaottelun jälkeen. 
Ottelu oli Möttölälle sadas Suomen maajoukkueessa. 
Möttölä valittiin uransa aikana kahdeksan kertaa Suomen parhaaksi koripalloilijaksi. 
Hän pelasi NBA:ssa Atlanta Hawksin joukkueessa kausina 2000–2002. 
Liettualaisessa Žalgiris Kaunasin joukkueessa Möttölä oli mukana voittamassa maan mestaruutta ja cupia vuonna 2007. 
Hän on pelannut lisäksi muun muassa Espanjassa, Italiassa ja Kreikassa. 
Möttölä on rakennuttamassa taloa Helsinkiin, Käpylän kaupunginosaan. 
Hänellä on vaimonsa kanssa kaksi alle kouluikäistä lasta. 
Möttölällä on ikää 32 vuotta. 
Sisäpiirikauppaepäilyjä herännyt Suomessa ja Ruotsissa 
Sisäpiirikauppa on pörssiosakkeen myynti tai osto, jonka suorittaja kuuluu arvoon liittyen sisäpiiriin. 
Sisäpiirikauppaa säätävä arvopaperimarkkinalaki on vuodelta 1989. 
Vankeusrangaistuksia oli annettu tammikuussa 2008 Suomessa viisi ehdollisena vuodelta 2007 ja sitä ennen vain kerran. 
Suomen osakkeiden sisäpiirikaupat olivat Ratan mukaan v. 2007 aiempaa enemmän järjestäytynyttä rikollisuutta. 
Esimerkiksi Christer Gardellin hallinoiman ja miljonääri Carl Ichanin rahoittama Cevian Capitalin ja Nordean sijoitusammattilaiset olivat mukana miljoonien eurojen sisäpiirikaupoissa Ruotsissa. 
Ruotsissa osakemeklarit ja pörssi ovat ilmoittaneet sisäpiiriepäilyjä viisi kertaa enemmän kuin Suomessa vuonna 2007, vaikka pörssi on vain kaksinkertainen Suomeen verrattuna. 
Maaliskuussa 2009 Ruotsissa annettiin syytteitä maan laajimmassa sisäpiiriepäilyssä henkilömäärien ja summien suhteen. 
Syyte on annettu 6 henkilölle. 
Syytteen mukaan sisäpiirikauppoja on tehty 23 pörssikaupassa ja saatu yli 3 milj. euroa voittoja, jotka on saatettu pimittää verottajalta. 
Osakekohteisiin sisältyy Lindex, Volvo, Telia-Sonera ja Metso. 
Yksi syytetyistä oli piilottanut 500 000 kruunua lasten turvaistuimeen autossa. 
Syytetyt ovat olleet töissä useammassa rahoitusyrityksessä: Cevian Capital (pääepäilty), Nordea, Carnegiein ja Morgan Stanley. 
Rikospoliisi kuulusteli maaliskuussa 2009 yritysvaltaajana mainetta saanutta sijoittaja Kai Mäkelää. 
Häntä kuulusteltiin sisäpiiritiedon väärinkäytöstä Saunalahden osakkeilla vuonna 2005. 
Kai Mäkelä, Rauno Puolimatka ja Ahti Vilppula ovat kaikki kolme julkisesti kiistäneet syyllistyneensä mihinkään. 
Helsingin käräjäoikeus määräsi 20 miljoonaa euroa Kai Mäkelän omaisuutta takavarikkoon SEB:n vaatimuksesta maaliskuussa 2009 perustuen kiistaan termiinisopimuksen ehdoista. 
Kai Mäkelä ei päässyt Alma Median hallitukseen yhtiökokouksessa vuonna 2009. 
Hallituksen puheenjohtajan Kari Stadighin mukaan neljätoista kahdestakymmenestä suuromistajasta ei tukenut valintaa. 
Kokouksessa Mäkelää tukivat Jaakko Renvald ja Markku Laine. 
Kai Mäkelä on mm. Alma Median ja Tallentumin omistaja. 
Hän on pörssiyhtiö Sopranon hallituksessa. 
Halosen vaalikampanjalle satoja tuhansia euroja ay-jäsenmaksuja - rahoja kierrätettiin SDP:n kautta 
Uusien paljastusten mukaan Tarja Halonen sai vuonna 2006 valtavat tuet ammattiyhdistyksiltä sekä tuntemattomilta yhdistyksiltä. 
Aikaisemmin vuonna 2009 paljastui mm. JHL:n jäsenmaksujen käyttö jättimäiseen SDP:n tukemiseen vuosina 2006-2008. 
Rahoja on pesty SDP:n kautta, joka oli antanut rahat Haloselle yli 0.4 miljoonan euron "muuna tukena". 
Vaalivuonna 2006 rahoitusta on tullut muun muuassa seuraavilta tahoilta: 
* Metallityöväen liitto (127,875 euroa) - SAK:n jäsen 
* JHL (113,000 euroa) - SAK:n jäsen 
* Palvelualojen ammattiliitto PAM (75,740 euroa) - SAK:n jäsen 
* "Työväenlehdistön kannatusyhdistys ry"-niminen yhdistys (100,000 euroa) 
SDP:n seminaarilippujen ostajiksi on paljastunut Kemian liitto, KTV, Metalliliitto, Pam, Paperiliitto, SOK, Sähköliitto, Toimihenkilöunioni ja Tradeka-yhtymä. 
Neljä tuntematonta tahoa on kieltänyt SDP:tä paljastamasta seminaarilippukauppoja. 
SDP ei ole paljastanut näitä rahoja. 
5000 euron vaalipatsaan ostajiksi on paljastettu: Kirjapaino Kehitys Oy 1 kpl, Vakuutusyhtiö Turva 1 kpl, Metalliliitto 4 kpl, Kemianliitto 1 kpl, KTV 3 kpl, Jyväskylän Työväenyhdistys 1 kpl, Ripella Oy 1 kpl, Kustannusosakeyhtiö Kansanvalta 1 kpl, Suomen Viestintärahoitus Oy 1 kpl, Turun Työväen Säätiö 1 kpl, Urheiluopistosäätiö 2 kpl, Sdp:n eduskuntaryhmä 1 kpl, Palvelualojen ammattiliitto PAM 4 kpl, Palkansaajasäätiö 1 kpl, Tradeka-yhtymä 1 kpl, KSL 1 kpl, TSL 1kpl, SAK 1 kpl, Helsingin Työväenyhdistys 1 kpl, Viestintäalan ammattiliitto 1 kpl 
Viisi tuntematonta tahoa on kieltänyt SDP:tä paljastamasta patsaskauppojaan. 
SDP ei ole paljastanut näitä rahoja. 
Naši-järjestö suunnittelee mielenosoitusta Helsingissä 
Suomen Antifasistinen Komitea tukee venäläisen Naši-nuorisojärjestön aikomusta järjestää 23. maaliskuuta 2009 mielenosoitus Viron Helsingin suurlähetystön järjestämään seminaaria vastaan, jossa järjestäjien ilmoituksen mukaan käsitellään Neuvostoliiton rikoksia Viroa kohtaan. 
Seminaari liittyy WSOY:n kustantamaan Imbi Pajun ja Sofi Oksasen kirjoittamaan kirjaan Kaiken takana oli pelko. 
Suomen Antifasistinen Komitea (lyhennys Safka) on toimintaryhmä, johon kuuluvat muun muassa dosentti Johan Bäckman ja kirjailija Leena Hietanen. 
Komitean mukaan ryhmä tukee vironvenäläisten ja latvianvenäläisten pyrkimyksiä vaikuttaa siihen, millaista käsitystä toisen maailmansodan aikaisista tapahtumista maissa annetaan sekä pyrkimyksiä saada vähemmistöille lisää kulttuurisia oikeuksia. 
Seminaarissa julkaistava artikkelikokoelma käsittelee neuvostomiehityksen vaikutuksia virolaisten elämään. 
Venäjä-tutkija Arto Luukkanen pitää Naši-ryhmän suunnittelemaa mielenosoitusta marginaaliryhmän julkisuustemppuna. 
Seminaaria ennen järjestetään elokuvateatteri Orionissa Euroopan parlamentin rahallisesti avustaman elokuvan, The Soviet Storyn esitys. 
Elokuvassa paljastetaan Gestapon ja NKVD:n olleen yhteistyössä jo marraskuussa 1938 henkilöiden luovuttamisessa Saksalle Neuvostoliitosta, ja näin saksalaisten ja neuvostoliittolaisten yhteistyöstä. 
Lisäksi elokuvassa haastatellaan nykypoliitikkoja. 
Mielenosoittajien tiedotustilaisuus oli tarkoitus järjestää Finlandia-talossa, mutta Johan Bäckmanin mukaan Finlandia-talo perui tilaisuuden. 
Uuden Suomen tietojen mukaan tilaisuuteen on ilmoittanut tulevansa kaupunginvaltuutettu Jussi Halla-aho (sit.). 
Bäckman ilmoitti Uuden Suomen verkkopäiväkirjassaan lehdistötiedotteessa, että tiedotustilaisuus rajoitetaan vain toimittajille. 
Našin oletetun mielenosoituksen vastamielenosoituksen aikoo järjestää Kai Pöntinen Sanomatalossa. 
Hän on Kansallisen Kokoomuksen ehdokas Euroopan parlamentin vaaleissa. 
Italian päämedia sivuuttaa Berlusconin paritusepäilyt 
Italian pääuutiset sivuuttaa Silvio Berlusconiin kytkeytyvät paritusepäilyt eli nk. Barin-tutkimuksen. 
Julkisen tv-yhtiön RAIn katsotuin uutislähetys TG1 ei maininnut sanallakaan Silvio Berlusconiin kytkeytyviä paritusepäilyjä. 
Päätoimittaja Augusto Minzolini kuvasi Barin tutkimusta juoruista koostuvaksi seurapiiriuutiseksi, jonka ytimestä ei löydy yhtään varmaa faktaa. 
Muissa Euroopan maissa uutinen on julkaistu. 
Tuomioistuin epäilee Berlusconia lähellä olevan liikemiehen Gianpaolo Terantino välittäneen seksipalveluja tarjoavia maksullisia naisia pääministerin juhliin. 
Berlusconia ei epäillä Barin tutkimuksissa rikoksesta. 
Kuulusteluissa Patrizia D’Addario on kertonut harrastaneensa seksiä Silvio Berlusconin kanssa korvausta vastaan pääministerin virka-asunnossa Roomassa. 
Tapaus todentaa Berlusconin naisskandaalia ostaa ympärilleen naisten seurapalveluja. 
Se ei ole yksityisasia, koska Berlusconi nostaa haareminsa kaunottaria politiikan ja viihteen eliittiin. 
Eri kansallisuuksia edustavat naiset voivat olla myös kansallinen ja kansainvälinen turvallisuusongelma. 
Berlusconi altistaa itsensä kiristykselle ja valtiosalaisuudet saattavat vuotaa vääriin käsiin. 
Neljä naista osallistui Berlusconin juhliin 1000–2000 euron korvauksesta Roomassa. 
Lakimiehen mukaan väite ei ole totta ja jos se olisi Berlusconi olisi korkeintaan loppukäyttäjä ja siten lain edessä rankaisematon. 
Berlusconin vaimo Veronica Lario on kertonut hakeneensa avioeroa miehestään syynä miehen suhde 18-vuotiaan mallin Noemi Letizian kanssa. 
Pääministerin uudenvuodenjuhlissa oli 50 nuorta kaunotarta: näyttelijöitä, tanssijoita ja imagotyttöjä. 
He tulivat yksityiskoneilla Milanosta ja Roomasta. 
Kaikki saivat ranne-, nilkka- ja kaulakorun ja tekivät ostoksia Berlusconin varoilla. 
Mara Carfagna, entinen showtyttö, nousi Italian tasa-arvoministeriksi. 
Elvira Savino, kansanedustaja asui malli Sabina Beganin kanssa. 
Vaalien jälkeen malli Began istui Berlusconin sylissä ja hänellä oli Berlusconin perhostunnus tatuoituna ja teksti ”Kohtaaminen, joka muutti elämäni S.B.” 
Vaimo Veronica Lario kysyi: Miten on mahdollista hyväksyä sellainen poliittinen kulttuuri, jossa parlamenttiehdokkaaksi asetetaan pääministerin suosimia tanssityttöjä?” 
Oikeudessa pääministeri nauttii itse säätämäänsä syytesuojaa. 
The Times on nimennyt Berlosconin pelleksi. 
Financial Times -lehden mukaan Berlusconi on huono esimerkki. 
Berlusconi pitää arvostelijoita kommunistien juonittelijoina. 
Berlusconi ei vastaa kriittisen median kysymyksiin. 
Berlusconi omistaa Italiassa tv-kanavia, lehtiä ja kustannusaloja. 
Chávez sai tahtonsa läpi: Venezuelan presidentin valtakausien määrä rajattomaksi 
Venezuelan presidentin valtakausien määrän rajoittamisesta luovutaan, kun sunnuntaisessa kansanäänestyksessä noin 54,4 % kansasta päätyi istuvan presidentin Hugo Chávezin kannalle. 
Aiempi, joulukuussa 2007 asiasta järjestetty kansanäänestys ei tuottanut haluttua tulosta (51 % kannatti tuolloin valtakausien rajauksen säilyttämistä äänestysaktiivisuuden ollessa 56 %), joten tällä kertaa äänestäjien aktivoimiseen panostettiin enemmän. 
Valtionyhtiöiden työntekijöitä irrotettiin työstään useiksi päiviksi muun muassa jakamaan lentolehtisiä ja osallistumaan tukimarsseihin. 
Yhtiöiden autoja ja muuta kalustoa, jopa kokonaisia öljynjalostamoja verhottiin presidenttiä tukeviin punaisiin kampanjajulisteisiin. 
Nykyisen perustuslain mukaan presidentti Chávezin olisi pitänyt luopua asemastaan 2013, jolloin hänen toinen kuusivuotiskautensa päättyy. 
Päätöksen myötä hänen presidenttiytensä voi jatkua niin kauan kuin hän haluaa asettua uudelleen ehdolle. 
”Ei” äänestäneet ovat huolestuneita kehityksestä, joka on tehnyt pääkaupunki Caracasista yhden maailman turvattomimmista sota-alueiden ulkopuolisista kaupungeista. 
”Kyllä”-äänestäjät puolestaan kiittelevät presidentin miljardipanostuksia sosiaali-, terveys- ja koulutusohjelmiin. 
Chávezin köyhyyden vähentämiseksi suuntaamat ohjelmat nauttivat myös laajaa kansan suosiota. 
Venezuelan presidentillä on kuitenkin öljyn hinnan dramaattisen laskun myötä nykyisin huomattavasti vähemmän liikkumavaraa, ja 2006 vaalien jälkeen hänen toteuttamansa laajamittainen talouden, erityisesti yhdysvaltalaisrahalla kehitetyn öljyteollisuuden kansallistaminen, pitää uudet investoinnit poissa Venezuelasta. 
Talousahdinko vaikeuttaa Chávezin tavoitetta nousta vasemmiston ikoniksi ja nostaa maansa samalla Yhdysvaltojen poliittiseksi vastapainoksi Latinalaisessa Amerikassa. 
Venezuelan äänestystä seurattiin tarkkaan naapurimaissa. 
Kolumbian konservatiivipresidentti Álvaro Uribe ja Nicaraguan vasemmistojohtaja Daniel Ortega ovat kumpikin tahoillaan yrittäneet poistaa esteitä uudelleen ehdolle asettumisen tieltä. 
Venäjällä puolestaan pidennettiin presidentin valtakautta neljästä kuuteen vuoteen marraskuussa 2008. 
Pohjois-Korea vapautti amerikkalaistoimittajat 
Pohjois-Korea vapautti amerikkalaistoimittajat entisen presidentti Bill Clintonin vierailun aikana. 
Pohjois-Korean johtaja Kim Jong Il armahti rajalla maaliskuussa 2009 viisi kuukautta aiemmin siepatut toimittajat. 
Laura Ling ja Euna Lee olivat rajalla tekemässä juttua pohjoiskorealaisista pakolaisista ja naiskaupasta. 
Toimittajat tuomittiin 12 vuodeksi pakkotyöhön kesäkuussa. 
Bill Clinton teki yllätysvierailun Pohjois-Koreaan ja tapasi 4.8. johtajan Kim Jong Ilin sekä amerikkalaistoimittajat. 
Kim Jong Il ei aiemmin ollut tavannut ketään korkea-arvoista länsimaista johtajaa. 
Jimmy Carter vieraili Pohjois-Koreassa yksityishenkilönä vuonna 1994 ja tapasi edesmenneen Kim Il-sungin. 
Toimittajat pääsivät kotimaahansa samalla koneella Bill Clintonin kanssa. 
Reutersin mukaan Pohjois-Korea oli etukäteen luvannut vapauttaa toimittajat Clintonille ja olla kytkemättä kiistaa Pohjois-Korean ydinohjelmaan. 
Yhdysvallat juhli vankien vapautusta heidän laskeuduttua Kaliforniaan Los Angelesin lähistöllä Burbankin lentokentälle. 
Viimeksi Washingtonista vieraili Kim Jong Il:n luona vuonna 2000 silloinen ulkoministeri Madeleine Albright. 
Vapautetut toimittajat työskentelevät Al Goren johtamalla Current TV –asemalla. 
Kurdimyönteistä puoluetta uhkaa lakkautus Turkissa 
Turkin syyttäjäviranomaiset ovat aloittaneet toimenpiteet kurdimyönteisen DTP-puolueen kieltämiseksi. 
Puoluetta on syytetty kurdikapinallisten tukemisesta, minkä lisäksi sen ehdotus itsehallinnosta Kaakkois-Turkin kurdeille on syynä Turkin haluun kieltää puolue. 
Tilanne kurdialueella on kriittinen Kaakkois-Turkin ja Pohjois-Irakin kurdijoukkojen tehdessä hyökkäyksiä turkkilaisalueille ja Turkin kaavaillessa hyökkäystä Pohjois-Irakiin. 
Kurdit taistelevat luodakseen joko oman valtion, Kurdistanin, tai vaihtoehtoisesti suuremman itsehallinnon puolesta. 
Ville Wahlbeckista ensimmäinen suomalainen WSOP-voittaja 
Las Vegasissa käytävässä pokerin World Series of Poker-turnaussarjassa saatiin kautta aikojen ensimmäinen suomalaisvoittaja kun Ville Wahlbeck voitti 10 000 dollarin sisäänoston mixed-pelien maailmanmestaruuden ($10,000 World Championship Mixed Event). 
Kaksinpelissä kukistui yhdysvaltalainen David Chiu. 
Turnauksen ykköspalkinto oli 492 375 dollaria. 
Wahlbeck aloitti tämän vuoden WSOP:n vahvasti sijoittuen seitsemän kortin avopokerin maailmanmestaruuskilpailussa kolmanneksi ja tämän jatkoksi tuli heti seuraavaksi voitto. 
33-vuotias Wahlbeck on alkuvuodesta blogissaan kirjoittanut harkitsevansa pokeriuransa päättämistä. 
Voiton myötä Wahlbeckin turnausansiot nousevat yli 800 000 dollarin. 
Rattijuoppo törmäili Turussa 
Vahvasti päihtynyt säkyläläinen eläkeläismies törmäili autollaan Turussa tänä aamuna. 
Mies oli ajanut kovaa vauhtia kohti Jaanintien ja Littoistentien risteystä sillä seurauksella että törmäsi paikalle osuneen taksin kylkeen. 
Eläkeläismiehen ohjaama pakettiauto pysähtyi lopulta liikennevalotolppaan. 
Kuljettaja puhalsi alkometriin 2,6 promillen lukeman. 
Pakettiauto romuttui pahoin, Volvo-merkkinen taksiauto sai kylkeensä laajoja peltivaurioita. 
Kukaan ei silti loukkaantunut kolarissa. 
Paikalla kävi silti ambulanssi. 
Tapaus sattui aamulla hieman jälkeen viiden aikoihin. 
Joukkoraiskauksen uhriksi joutunut saudinainen vangittiin 
Joukkoraiskauksen uhriksi joutunut 19-vuotias nainen tuomittiin kuuden kuukauden vankeusrangaistukseen Saudi-Arabiassa. 
Rangaistus annettiin maan sukupuolierottelua koskevien lakien nojalla, sillä nainen oli ollut raiskauksen aikoihin vieraan miehen autossa. 
Šiiavähemmistöön kuuluvan naisen tuomio koostui alun perin 90 raipaniskusta, mutta valitustuomioistuin muutti sen 200 raipaniskuksi ja määräsi naisen lisäksi kuudeksi kuukaudeksi vankeuteen. 
Samassa yhteydessä valitustuomioistuin kaksinkertaisti naisen neljätoista kertaa joukkoraiskanneiden miesten tuomioiden pituudet. 
Seitsemälle sunnimiehelle annettujen rangaistusten alkuperäiset kestot olivat noin 1–5 vuotta. 
Arevan laitoksesta radioaktiivinen vuoto Ranskassa 
Areva havaitsi laitoksessaan radioaktiivisen vuodon Ranskassa. 
Kaakkois-Ranskassa laitos valmistaa polttoainetta ydinvoimaloille. 
Uraanipitoista radioaktiivista nestettä on vuotanut rikkinäisestä maanalaisesta putkesta. 
Sen epäillään hajonneen useita vuosia sitten. 
Toissa viikolla Tricastinin ydinvoimala-alueella Etelä-Ranskassa tapahtui onnettomuus, jossa uraanipitoista vettä pääsi vuotamaan jokeen ja maaperään. 
Vuodon takia alueen asukkaita kiellettiin uimasta ja kalastamasta. 
MTV3:lle kolme uutta maksullista kanavaa 
Mainosrahoitteinen televisioyhtiö MTV3 saa maaliskuun alusta lähtien kolme uutta maksullista kanavaa, kerrotaan yhtiön julkaisemassa tiedotteessa. 
Oman kanavansa saavat niin naiset sekä tv-sarjat että scifin harrastajat. 
Uudet kanavat ovat siis MTV3 AVA, MTV3 Sarja ja MTV3 Scifi. 
Kaikki kolme aloittavat samaan aikaan heti tulevan maaliskuun alussa. 
Kesäkuussa 2008 yli 400 000 kotitaloutta maksaa MTV3 Kanavapaketista. 
Jo neljäsosa suomalaisista kotitalouksista tilaa jotakin maksukanavaa, ilmoittaa MTV Oy . 
Marskin ritari satavuotias 
Yksi viimeisistä Mannerheim-ristin ritareista, Onni Määttänen täytti täydet sata vuotta. 
Hän vietti juhlapäivää Pohjois-Karjalan prikaatin järjestämässä juhlassa Kontiorannan varuskunnassa. 
Juhlaan osallistui nelisensataa kutsuvierasta. 
Syntymäpäivän juhlassa juhlapuheen piti Itä-Suomen sotilasläänin komentaja kenraalimajuri Jukka Pennanen, jonka puheen keskeisessä osassa luonnehti Onni Määttästä poikkeukselliseksi sotilaaksi ja ihmiseksi. 
Määttäsen periaate on ollut, että mies pitää huolen siitä mitä hänen vastuulleen on annettu. 
Pitkän iän salaisuutena ritarimme pitää selkeää ohjetta, että pitää syödä kaikkee ruokoo riittävästi ja kunnolla ja sitten maata tarpeeksi, jotta ehtii levätä työn jälkeen. 
Syntymäpäiväsankari kertoo itse noudattaneensa juuri näitä ohjeita. 
Talvisodassa Onni Määttänen palveli 11. Rajajääkäripataljoonassa Ilomantsin suunnalla. 
Talvisodassa Määttänen haavoittui 13. joulukuuta 1939. 
Jatkosodan alkamisen jälkeen hänet melko pian ylennettiin vääpeliksi ja tuolloin hän toimi partionjohtajana osasto Kuismasessa. 
Partiomiehenä kuului Määttäselle toiminta kaukana vihollisen selustassa ja hänen pisimmän aikaa kestänyt partionsa oli tasan kuukauden mittainen ja tämän matkan aikana taivallettiin yli kaksisataa kilometriä jalkaparikassa. 
Vääpeli Määttänen ehti suorittaa yhteensä 16 partiomatkaa ennen ritariksi nimittämistään. 
Jatkosodan päättyessä Onni Määttäsen partio oli kaukana rintamalinjojen takana vihollisen selustassa. 
Tällöin saatiin viesti rauhanteosta radion välityksellä. 
Matka takaisin omalle puolelle olisi kestänyt viikkoja, mutta lopulta luvattiin lähettää lentokone partiomiehiä noutamaan. 
Lapin sodassa Määttäsen joukko ehti tehdä vielä yhden partiomatkan saksalaisen selustaan. 
Sotien jälkeen Onni Mättänen vetäytyi harjoittamaan maanviljelystä Ilomantsin tilalleen yhdessä vaimonsa Kerttu Määttäsen kanssa. 
Vapaudenristin 2. luokan Mannerheim-risti myönnettiin yhteensä 191 miehelle, joista neljälle risti annettiin kahdesti. 
Nykyisin (2.11.2008) ritareista ovat elossa ainoastaan 85-vuotias Tuomas Gerdt (ritari numero 95), 87-vuotias Kaarlo Nykänen (ritari numero 118) ja 100-vuotias Onni Määttänen (ritari numero 119). 
Rahtilaiva tulessa Kroatian edustalla 
Palava turkkilainen rahtilaiva, M/S UND Adriyatik ajelehtii Adrianmerellä kohti Kroatian rannikkoa. 
Lastina aluksella on öljyä ja sen pelätään pääsevän mereen. 
Kaikki matkustajat ja miehistö on saatu evakuoitua palon tieltä, joka alkoi keskiviikkona. 
Kroatian viranomaiset ovat ilmoittaneet, että aluksen lastina on tuhat tonnia raakaöljyä sekä muita vaarallisia aineita pienempiä määriä. 
Viranomaiset ovat myös kertoneet, että palo saattaa vauriottaa laivan runkoa ja ettei UND Adriyatik ole räjähdysvaarassa. 
Sammutusoperaatiossa on mukana monia palomiehiä, joiden joukossa Alankomaista saapuneita laivapalojen asiantuntijoita. 
UND Adriyatik oli matkalla Turkin Istanbulista Italian Triesteen, kun se syttyi suunnilleen 24 kilometrin päässä Kroatian rannikolta tuntemattomasta syystä palamaan. 
Roolipeli- ja animetapahtuma Tracon IV 7. helmikuuta Tampereella 
Roolipeli- ja animetapahtuma Tracon IV järjestetään lauantaina 7. helmikuuta kello 10–19 Tampereen teknillisellä yliopistolla. 
Kaikenikäisille animen ja mangan (japanilaisen animaation ja sarjakuvan) sekä rooli-, miniatyyri- ja lautapelien harrastajille tarkoitettuun tapahtumaan odotetaan edellisvuosien perusteella jopa 3 500 kävijää. 
Kasvavaan kävijämäärään on myös varauduttu entistä laajemmilla tiloilla. 
Tapahtuma tarjoaa järjestäjien mukaan kävijöilleen paljon mielenkiintoista ohjelmaa kolmen euron pääsymaksulla. 
Luonteeltaan Tracon IV on aktiivisten harrastajien tapahtuma, jossa useisiin ohjelmanumeroihin voi myös yleisö osallistua. 
Tällaisia ohjelmanumeroita ovat esimerkiksi taide- ja askartelutyöpajat, tanssiharjoitukset ja monenlaiset kilpailut sekä turnaukset. 
Lisäksi ohjelmassa on muun muassa anime-, manga- ja roolipeliaiheisia luentoja ja paneelikeskusteluja sekä eri harrastusyhteisöjen tapaamisia eli miittejä. 
Vahvasti esillä tapahtumassa on myös cosplay eli anime-, peli- ja muiden kuvitteellisten hahmojen esittäminen pukeutumisen avulla. 
Tapahtumassa järjestetään cosplay-puku- ja -parikilpailut yhteistyössä Cosplay Finland Tourin kanssa. 
Cosplay-kisaajien lisäksi monet muut cosplay-, live-roolipeli- ja keskiaikaharrastajat osallistuvat tapahtumaan näyttävissä asuissa. 
Tracon järjestetään nyt neljättä kertaa. 
Tapahtuma on kerännyt vuosi vuodelta enemmän kävijöitä – vuonna 2005 järjestetyssä ensimmäisessä tapahtumassa kävijöitä oli noin tuhat, vuonna 2006 noin 1 800 ja vuonna 2008 noin 2 800. 
Tapahtumien kävijöiden ikähaarukka on ollut laaja pääpainon ollessa 10–25 vuoden välillä. 
Tapahtuman järjestää Tracon ry ja se on saanut tukea Tampereen kaupungin nuorisotoimelta. 
Espanjan kansallishymni sai sanat 
Espanjan kansallishymniin on kirjoitettu sanat. 
Vuonna 1671 sävellettyyn, "Kuningasmarssina" (esp. Marcha Real) tunnettuun kansallishymniin oli aiemmin kuulunut vain musiikki. 
Aloite kansallishymnin sanoittamiseen tuli Espanjan olympiakomitealta, joka halusi antaa espanjalaisille urheilijoille mahdollisuuden laulaa kansallishymniä urheilukilpailuiden palkintojenjakotilaisuuksissa. 
Musiikkitieteilijä Emilio Casaresin johtama nimekäs tuomaristo valitsi sanat yli 7000 ehdotuksen joukosta. 
Sanojen tekijäksi paljastui 52-vuotias työtön Paulino Cubero Kastilia- La Manchasta. 
Kansallishymni on tarkoitus esittää uusien sanojen kanssa ensimmäisen kerran 21. tammikuuta urheilugaalassa, jossa sen laulaa tenori Plácido Domingo. 
Kaikki espanjalaiset eivät kuitenkaan ole olleet tyytyväisiä uusiin sanoihin. 
Entinen kulttuuriministeri Carmen Calvo sosialistisesta työväenpuolueesta sekä Yhdistyneen vasemmiston johtaja Gaspar Llamazares kritisoivat niitä kovin sanankääntein. 
Eräät katalonialaiset ja baskiedustajat torjuivat uuden hymnin korostaen, että heidän kansoillaan on jo käytössä omat hymnit. 
Zagat tuo arvioinnit osaksi terveydenhuoltoa 
Ravintolaoppaistaan tunnettu Zagat on laajentamassa käyttäjien arvosteluihin pohjautuvaa liiketoimintaansa terveydenhuoltoon. 
Perinteiset Zagatin oppaat kattavat vapaa-ajanviettoon liittyviä aiheita, kuten hotellit, kylpylät, golf-radat, elokuvat ja yöelämän. 
Nyt yritys on pyytänyt Yhdysvaltain suurimpiin kuuluvan vakuutusyhtiön, WellPointin asiakkaita arvostelemaan lääkärikokemuksensa, ja arvoimaan esimerkiksi lääkärinsä kommunikointikykyä ja tämän kanssa saavutettua luottamussuhdetta. 
Yhdysvaltalaisyrityksen perustajiin kuuluvan Nina S. Zagatin mukaan uudella toimintakentällä aiotaan edetä varovaisissa merkeissä. 
Esimerkiksi Zagatin ravintola-arvioiden yhteydessä antamaa kehoitusta pyrkiä naseviin ja nokkeliin sanankäänteisiin halutaan erityisesti välttää. 
Yhdysvaltalaislääkärit tyrmäävät suunnitelman yksikantaan. 
Rocky Hillissä, Connecticutissa toimiva synnytyslääkäri Angelo S. Carrabba pahoitteli sitä, että Zagat suhtautuu asialleen omistautuneiden ja välittävien lääkäreiden antamaan lääketieteelliseen hoitoon samalla tavalla kuin aterian valmistamiseen. 
Connecticutin lääketieteellisen seuran puheenjohtaja William Handelman pitää mielenkiintoisena, että yritys jolla ei ole mitään kokemusta alasta aikoo yrittää arvioida, kuinka hyvä jokin tietty lääkäri on. 
Hän pitää mahdollisia arvioita erittäin subjektiivisina. 
Kalifornialainen psykiatri Ronald C. Thurston taas arvioi, etteivät potilaat osaa kovinkaan hyvin arvioida hoitoon tarvittavien teknologioiden ja taitojen merkitystä. 
Hän nostaa esille usein potilaiden laiminlyömät hoitoihin liittyvät ravintosuositukset, ja sen että nämä lopettavat usein lääkityksen omatoimisesti heti olon parantuessa. 
Suomessa pohdintoihin terveydenhuoltoalan ammattilaisten arvioinneista on suhtauduttu suurella varauksella. 
Tästä huolimatta palveluja suunnitellaan. 
Esimerkiksi Kvalion Oy ilmoittaa avaavansa tämän vuoden alkupuolella arviointipalvelun avuksi yksityislääkärin valintaan. 
Mitro Repo ja kirkon johto syyttävät toisiaan ylimielisyydestä 
Suomen ortodoksisen kirkon piispainkokous kuulee pastori Mitro Repoa 26. toukokuuta tämän eurovaaliehdokkuuden timoilta. 
Aikaisemmin Arkkipiispa Leo on syyttänyt pastori Repoa ylimielisyydestä. 
Arkkipiispan teologisen sihteerin Jyrki Härkösen mukaan Repo on taitava median hyväksikäyttäjä ja populisti. 
Härkönen ja arkkipiispa Leo ovat arvostelleet voimakkaasti isä Mitron toimintaa. 
Härkönen on muun muassa paheksunut Revon pukeutumista muotisuunnittelijan viittoihin, ajelua punaisella Alfa Romeolla ja esiintymistä viihdeohjelmissa. 
Emeritus arkkipiispa Johannes kirjoitti kirjeen piispanklokoukselle Repoon liittyen, jossa hän toteaa: "Mitro Revon monessa yhteydessä todettu sopimaton kielenkäyttö ja esiintyminen tulisi erikseen käsitellä piispainkokouksessa. 
Kyseessä on vakava ongelma kirkollemme." 
Asiasta uutisoi Aamun Koitto-lehti. 
Arkkipiispa Leon mukaan ortodoksisessa kirkossa pappisoikeuksien valvominen kuuluu piispoille ja papin pitäisi pyytää piispan siunaus aina kun haluaa tehdä jotain joka on kanonisen oikeuden kannalta epäilyttävää. 
Leon mukaan ”Mitro Repo on opiskelunsa aikana ja pappisvihkimisessään sitoutunut tähän kirkon perinteeseen”. 
Härkönen arvioi, että piispankokouksen lopullinen päätös tulee olemaan toimituskielto, jonka aikana Repo ei saa toimittaa palveluksia eikä käyttää viittaa. 
Poliitikon uransa päätyttyä hän voi ottaa yhteyttä piispainkokoukseen ja oikeudet palautetaan. 
Revon mukaan kiista kirkon johdon kanssa on rasittanut hänen vaalikampanjointiaan. 
Repo arvosteli kirkon johtoa myös siitä, etteivät he ole olleet häneen yhteydessä asiassa ja että hän on saanut tietoa vain tiedotusvälineiden kautta. 
”Onhan se ylimielistä, että saan tietää tiedotusvälineistä, mitä kirkkomme johto ajattelee”, Repo kertoi MTV3:lle. 
Mitro Revon mukaan hän on pyytänyt kahdeksaan kertaan kuulemistilaisuuden sisältöä koskevia asiapapereita, mutta ei ole niitä saanut. 
Jyrki Härkösen mukaan Repo on saanut kaikki asiakirjat, jotka ovat oleellisia päätöksenteon kannalta. 
Egyptiläismies menehtyi lintuinfluenssaan 
Maailman terveysjärjestö WHO ilmoitti lauantaina 19-vuotiaan egyptiläismiehen kuolleen perjantaina H5N1-tyypin lintuinfluenssaan. 
H5N1-muotoa on löydetty vuoden 2003 jälkeen alle 50 maasta. 
Vuonna 2003 muoto havaittiin. 
Tautiin on kuollut yli 200 ihmistä, ja sen takia on jouduttu tappamaan miljoonittain lintuja. 
Egyptissä tauti on surmannut yhteensä 21 ihmistä sen jälkeen kun virus löydettiin. 
Ennen perjantaista kuolemaa edellinen uhri oli viime kuulta. 
Silloin lintuinfluenssa vaati 25-vuotiaan naisen hengen. 
McCainilla ja Obamalla ensimmäinen väittely 
John McCain (rep.) ja Barack Obama (dem.) kohtasivat ensimmäisessä vaaliväittelyssään Mississippin yliopistolla perjantai-iltana. 
Puolentoista tunnin väittelyssä havaittiin ehdokkaiden talous- ja ulkopolitiikkanäkemysten eroavan täysin. 
Väittelyn aiheena oli ulko- ja turvallisuuspolitiikka, mutta aluksi puhuttiin ajankohtaisista talousasioista. 
Kumpikaan ehdokkaista ei suostunut suoralta kädeltä mainitsemaan, mitä muutoksia heidän hallitusohjelmaansa on tehtävä vakavan talouskriisin johdosta. 
-Meidän on myös tunnistettava, että tämä on lopullinen tuomio George Bushin kahdeksan vuotta ajamille ja senaattori McCainin tukemille epäonnistuneille talouslinjauksille – teorialle, jonka mukaan voimme silputa säännöksiä ja kuluttajansuojaa ja antaa useimmille enemmän ja enemmän ja vauraus jotenkin koituu vähävaraisten hyväksi, Obama kritisoi. 
Hän pyrki rinnastamaan McCainin presidentti Bushiin. 
McCain puolestaan sanoi Obaman talousmielipiteitä senaatissa vasemmistolaisiksi, äärimmäisen liberalistisiksi. 
Ulkopolitiikkaan siirryttäessä McCain korosti Obaman kokemattomuutta. 
Tehokeinona hän sanoi monissa yhteyksissä, että Obama ”ei ymmärrä”. 
”Pelkäänpä, ettei senaattori Obama ymmärrä”, ”Senaattori Obama ei näytä ymmärtävän” ja ”Senaattori Obama ei edelleenkään ymmärrä” olivat eräitä McCainin käyttämiä fraaseja. 
Obama puhui ulkomaista ja niiden johtajista yksityiskohtaisesti ikään kuin vakuuttaakseen yleisölle ulkopoliittista tietämystään. 
–Yrität teeskennellä, että sota alkoi 2007 – – mutta sota alkoi 2003. 
[Silloin] sinä sanoit, että siitä tulisi nopea ja helppo, Obama sanoi alleviivatessaan McCainin virhearviota. 
Senaattori Obama ei suostu myöntämään, että olemme voittamassa Irakissa, McCain sanoi ja varoitti, että yhdysvaltalaisjoukot olisivat vaarassa hävitä, jos noudatettaisiin Obaman ehdottamaa vetäytymisaikataulua. 
Molemmat ehdokkaat käyttivät kaatuneiden sotilaiden tarinoita oman näkemyksensä ajamiseen. 
McCain kertoi kaatuneen sotilaan äidistä, joka pyysi tätä jatkamaan ponnisteluja Irakissa, jotta hänen poikansa kuolema ei olisi ollut turha. 
Obama puolestaan kertoi kaatuneen äidistä, joka toivoi Obamaa lopettamaan sodan Irakissa, etteivät muut äidit joutuisi kokemaan hänen suruaan. 
Siimes: Lääkevalvonta ja -hallinto keskitettävä Kuopioon 
Lääketeollisuus ry:n puheenjohtaja Suvi-Anne Siimes on ottanut voimakkaasti kantaa Lääkekeskuksen toteuttamiseksi ministeriön esittämässä aikataulussa. 
Hän painottaa, että Kuopioon pitää keskittää koko Suomen lääkevalvonta ja -hallinto. 
Aikaisemmin Siimes oli otsikoissa Lääkekeskukseen liittyen kuukausi sitten. 
Silloin hän totesi, että myyntilupatoimintojen viivästyminen voisi johtaa joidenkin lääkkeiden loppumiseen apteekeista. 
Tämän hän nyt myöntää tunnekuohun vallassa annetuksi lausunnoksi, mutta korostaa kuitenkin muistuttaneensa tärkeästä asiasta. 
Tradeka tukenut Vasemmistoliittoa yli sadalla tuhannella eurolla 
Julkisuuden tietoon on tullut, että Tradeka-osuuskunta on tukenut Vasemmistoliitto yli 100 000 eurolla. 
Lisäksi julkisuuteen on tullut ilmi, että Vasemmistoliitolla ja Tradekalla on markkinointiyhteistyösopimus. 
SDP on saanut noin 80 000 euroa samalta osuuskunnalta vuosina 2007–2008. 
Porvoon rikkipäästöjen tiedotus ontui 
Neste Oilin Porvoon jalostamolta levisi ilmaan 13 tonnin rikkipäästö 15.7.2009 kello 5. 
Neste Oil ilmoitti päästöstä kello 7.30 ympäristönsuojeluvirastoon, jonka toimiston sen olisi pitänyt tietää olevan suljettuna kahden viikon ajan Porvoon kaupungin lomautusten vuoksi. 
On todennäköistä, että kaupungin hallinnossa on myös Neste Oilin työntekijöitä ja muita sidosryhmiä lomautuksista päättämässä. 
Isoista päästöistä ilmoitetaan myös Itä-Uudenmaan pelastuslaitokseen. 
Neste Oil ei tätä ilmoitusta tehnyt. 
Se ei myöskään päivittänyt omaa infopuhelintaan. 
Ympäristöviranomaiset pitivät 13 tonnin rikkipäästöä vähäisenä. 
Asukkaat havaitsivat sen ja kaipasivat tietoja. 
Ylen mukaan Neste Oil antoi uudesta päästöstä hätätiedotteen 24.7. klo 14.50. 
Tätä ennen Neste Oilin jalostamolta oli tullut viisi rikkipäästöä vuonna 2009. 
Jacques Chirac rikostutkinnassa 
Ranskan tasavallan entinen presidentti Jacques Chirac (1995–2007) on joutunut rikosoikeudellisen tutkinnan kohteeksi. 
Kysymys on hänen Pariisin pormestarikautenaan (1977–1995) väitetyiksi tapahtuneista taloudellisista väärinkäytöksistä. 
Presidenttikaudellaan Chirac vältti syytteet presidentillisen koskemattomuutensa tähden. 
Nyt syyttäjä Xavière Simeoni kutsui entisen presidentin kuultavaksi toimistoonsa kello 8.30 keskiviikkoaamuna. 
Chirac ei voinut enää väistää velvollisuuttaan tulla kuulusteluun, sillä viran myötä myös hänen oikeudellinen koskemattomuutensa lakkasi. 
Vasemmisto on yleisesti riemuinnut tapahtumasta, jonka on todettu vain tulleen liian myöhään. 
Islannin talous katastrofin partaalla 
Islannin keskuspankin mukaan se ei kykene enää hillitsemään maan valuutan jyrkkää alamäkeä. 
Keskuspankki sitoi Islannin kruunun kurssin euroon kaksi päivää sitten, jolloin eurolla sai 131 kruunua. 
Kurssi jatkoi kuitenkin jyrkkää syöksyä markkinoilla, minkä johdosta euro maksoi jo 265 kruunua. 
Käytännössä tämä merkitsi vakavaa iskua Islannin taloudelle. 
Maa ei tule selviämään tilanteesta ilman massiivista ulkomaista apua. 
Eilen ilmoitettiin Islannin neuvottelevan neljän miljardin euron lainasta Venäjän kanssa. 
Rahat on tarkoitus käyttää Islannin horjuvan pankkijärjestelmän ylläpitoon. 
Islantia uhkaa joutuminen Kansainvälisen valuuttarahaston holhoukseen. 
Viimeksi samanlainen kriisi koettiin Isossa-Britanniassa 1970-luvulla, jolloin sen talousjärjestelmä oli vaarassa kaatua. 
Islannissa on viime päivien aikana kansallistettu useita maan suurimpia pankkeja kuten Glitnir ja Landsbanki. 
Maan taloudellinen tilanne on ollut huolestuttava koko kuluneen vuoden maan inflaatiouhkien ja Yhdysvalloista alkaneen ns. subprime-lainakriisin seurauksena. 
Islantilaispankkien ulkomaiset tytärpankit ovat myös ajautuneet vakaviin ongelmiin. 
Isossa-Britanniassa viranomaiset ovat ottaneet haltuunsa islantilaisen Kaupthingin tytäryhtiön Singer & Friedlanderin, sillä sen ei katsottu kykenevän selviävän ongelmistaan itse. 
Landsbankin brittiläinen tytäryhtiö Icesave on jäädyttänyt asiakkaittensa tilit, jonka johdosta maan pääministeri Gordon Brown on uhannut oikeustoimilla jotta brittiläiset tallettajat saisivat rahansa takaisin. 
Mäkelä-Nummela ampui olympiakultaa 
Ampuja Satu Mäkelä-Nummela on voittanut olympiakultaa trapissa. 
Hän otti näin Suomen ensimmäisen kultamitalin Pekingin olympialaisissa. 
Aikaisemmin Henri Häkkinen sijoittui pronssille ilmakiväärissä. 
Karsinnan kakkonen Satu Mäkelä-Nummela hallitsi hermonsa parhaiten trapin loppukilpailussa. 
Hän ampui 91 pistettä ja voitti kahden pisteen erolla Slovakian Zuzana Stefecekováan. 
Mäkelä-Nummela tiputti 11 ensimmäistä kiekkoa, ja sai kolmen pisteen etumatkan karsinnan voittajaan Stefecekováan. 
Suomalainen säilytti johtonsa loppuun asti, mutta kulta ratkesi vasta viimeisellä kiekolla. 
Mäkelä-Nummela johti yhdellä pisteellä, mutta osui viimeiseenkin kiekkoon ja varmisti voiton. 
Aikaisemmin maanantaina Henri Häkkinen avasi Suomen mitalitilin ottamalla pronssia miesten 10 metrin ilmakiväärin kilpailussa. 
Intialainen Abhinav Bindra voitti kilpailun 700,5 pistellä. 
Toiseksi sijoittunut Kiinan Zhu Qinan ampui 699,7 pistettä ja pronssia ottanut Häkkinen 699,4 pistettä. 
Storsjön legendaarinen hirviö kuvattu 
Ruotsin Storsjön hirviö on saatu tallennettua filmille väittävät paikalliset hirviöharrastajat. 
Legenda Storsjön hirviöstä on elänyt Keski-Ruotsissa vuosisatojen ajan. 
Hirviöstä on tehty 400 vuoden aikana parisataa havaintoa. 
Venäjän presidentin valtakausi pitenee 
Duuma on puoltanut perustuslain muutosesitystä, joka muuttaisi Venäjän presidentin virkakautta neljästä kuuteen vuoteen. 
Muutosesitykseen kuuluu myös duuman oman istuntokauden pidennys neljästä viiteen vuoteen. 
Lopullinen hyväksyntä perustuslain muutokselle voi tulla duumalta vielä tällä viikolla. 
Tarkkailijat uskovat, että perustuslain muutoksen syynä on entisen presidentin, nykyisen pääministerin Vladimir Putinin halu päästä takaisin presidentiksi. 
Putin puhuu huomenna Yhtenäinen Venäjä -puolueen puoluekokouksessa, mutta hänen ei uskota vielä paljastavan aikomuksiaan presidenttiytensä suhteen. 
Venäjän perustuslakia ei ole muutettu sen jälkeen kun se säädettiin vuonna 1993. 
Joukkoraiskaajat polttivat 16-vuotiasta uhriaan hapolla 
Viiden mustan nuorukaisen jengi joukkoraiskasi 16-vuotiaan tytön Tottenhamissa sijaitsevassa yksityisasunnossa viime keskiviikkona. 
Jengi murtautui sisään asuntoon, jossa he raiskasivat tytön vuorotellen. 
Raiskauksen jälkeen raiskaajat kaatoivat tytön päälle happoa hävittääkseen hänestä DNA:nsa, jota voitaisiin käyttää todisteena. 
Tyttö sai erittäin vakavia palovammoja, ja lääkärit pelkäsivät aluksi hänen kuolevan. 
Uudempien tietojen mukaan hän kuitenkin voi selvitä. 
Raiskaajista yksi, 17-vuotias Tottenhamissa asuva poika, on pidätetty. 
Pidätetty nieli kolikon ja joutui sairaalaan, eikä häntä olla siksi voitu kuulustella. 
Poliisi etsii yhä neljää ulkomaalaistaustaista nuorukaista. 
Lentokone vahingoittui laskeutuessaan Heathrow'n lentokentälle 
17. tammikuuta 2008 British Airwaysin Boeing 777 -lentokoneen laskeutuminen epäonnistui Heathrow'n lentokentällä Lontoossa. 
Koneen vasen siipi ja moottori vahingoittuivat. 
136 matkustajaa on evakuoitu; seitsemäntoista heistä kerrotaan saaneen lieviä vammoja. 
Työryhmä ehdottaa mediamaksua YLEn rahoittamiseksi 
Yleisradion rahoitusta pohtinut työryhmä antoi tänään viestintäministeri Suvi Lindénille (kok.) raporttinsa, jossa ehdotetaan jokaisen kotitalouden maksettavaksi noin 175 euron vuosittaista mediamaksua. 
Yritykset ja yhteisöt, joiden vuosittainen liikevaihto on yli 400 000 euroa, maksaisivat mediamaksua noin kolminkertaisen määrän. 
Nykyisellään TV-maksu on 224,30 euroa vuodessa ja sitä maksavat vain ne kotitaloudet, joilla on televisio. 
Kansanedustaja Mika Lintilän johtama työryhmä perustelee kaikkien kotitalouksien maksamaa maksua sillä, että YLEn palvelut tavoittavat käytännössä kaikki suomalaiset. 
Julkisiin palveluihin kuuluvat televisiotoiminnan ohella radio, Internet-palvelu ja mobiilipalvelut. 
Mediamaksu tulisi käyttöön vuonna 2011. 
Kaupallisten viestimien edustajat suhtautuvat ehdotukseen kielteisesti. 
MTV Oy:n toimitusjohtaja Pekka Karhuvaara kutsuu ehdotettua maksua ”YLE-maksuksi”, koska vain YLE saa siitä rahoitusta. 
Sanomalehtien liiton puheenjohtaja, Sanoma Newsin toimitusjohtaja Mikael Pentikäinen uskoo mediamaksun heikentävän riippumattoman median toimintaedellytyksiä. 
Hänen mielestään tarvittaisiin puolueeton taho arvioimaan, toteuttaako YLE julkisen palvelun tehtävää, ja ratkaisemaan mahdollisia kiistoja siitä, onko jokin YLEn toiminta julkista palvelua. 
Viestinnän Keskusliiton toimitusjohtaja Håkan Gabrielsson kommentoi, että mediamaksu vahvistaisi julkisen sektorin roolia mediassa moniarvoisuuden kustannuksella. 
YLEn toimitusjohtaja Mikael Jungner kiittelee työryhmän ehdotuksen turvaavan YLEn rahoituksen tulevaisuudessa. 
Hän huomauttaa, että YLEn budjetista jo kolmannes menee muuhun kuin televisiotoimintaan. 
Hänen mukaansa yleinen mediamaksu velvoittaa YLEn kehittämään palveluitaan niille suomalaisille, jotka eivät tähän asti ole YLEn palveluista välittäneet. 
Mediamaksuehdotusta on arvosteltu sen epäoikeudenmukaisuuden vuoksi. 
Maksu perittäisiin verotuksen yhteydessä riippumatta siitä, onko henkilöllä televisiota tai tietokonetta tai onko hänellä maksukykyä. 
Mediamaksua vastustavia adresseja on useita, ja vaihtoehdoksi on esitetty esimerkiksi valtion budjettirahoitusta. 
Valtionyhtiö Destia rahoittanut enimmäkseen SDP:tä 
Elokuussa 2009 paljastui, että tie- ja maanrakennusliiketoimintaa tekevä Destia on valtion kokonaan omistamista yhtiöistä suurin puolueiden tukija. 
Suurin osa tuesta annettiin SDP:lle. 
Yhtiö on ohjannut rahoituksen SDP:lle seminaarilippujen kautta. 
Costazza voitti Lienzin pujottelun 
Italian Chiara Costazza voitti lauantaina alppihiihdon maailmancupin naisten pujottelukisan Itävallan Lienzissä. 
Itävallan Nicole Hosp oli toinen ennen Suomen Tanja Poutiaista, joka oli kisan kolmas. 
Costazza johti kilpailua jo avauslaskun jälkeen. 
Poutiainen oli tuolloin kisassa neljäntenä, mutta nousi kolmanneksi kun 1. kierroksen jälkeen yllättäen kolmantena ollut Sandrine Aubert epäonnistui toisella kierroksella ja putosi kuudenneksi. 
Kisan kaksi muuta suomalaista, Sanni Leinonen ja Jessica Honkonen karsiutuivat toiselta kierrokselta. 
Lienzin pitkä rinne päätti jo avauskierroksella usean kuumasta ryhmästä laskeneen laskijan. 
Mm. Marlies Schild, Kathrin Zettel ja Anja Pärson laskivat ulos radalta ennen aikojaan. 
–Olen erittäin onnellinen. 
Jäin hiukan kärjestä Reiteralmissa, mutta tänään kaikki toimi kellontarkasti. 
Denisen upean voiton jälkeen tämä on hieno palkinto siitä työstä, jonka joukkue on tehnyt, Costazza hehkutti. 
–Kyllähän se hyvältä tuntuu, ei minulla tällaista putkea ole pujottelussa ollut vuosiin. 
Sen eteen on tehty töitä ja nyt se näkyy tuloksissa. 
Nyt pystyy vetämään rennosti kisoissa ja silloin suksi kulkee ja laskeminen tuntuu helpolta, Poutiainen kommentoi. 
The Pirate Bay -oikeudenkäynti 
The Pirate Bay on ruotsalainen bittorrent -seurantapalvelin jolla haetaan pääosin tekijänoikeuksia rikkovaa sisältöä. 
Se on myös luultavasti Ruotsin kansainvälisesti suosituin sivusto ja yksi tämän hetkisen tekijänoikeuskeskustelun keskipisteistä. 
Alun perin sivusto perustettiin vuonna 2003 tekijänoikeuksia vastustavan Piratbyrånin poliittiseksi stuntiksi. 
Lokakuussa 2004 se siirtyi toimimaan itsenäisesti ylläpitäjinään Gottfrid Svartholm ja Fredrik Neij, jotka luonnehtivat sivustoa aatteelliseksi toiminnaksi vapaan tiedonvälityksen puolesta. 
Sivuston vastustajat puolestaan esittävät sen olevan rikollinen salaliitto tekijänoikeuksia vastaan. 
Alexan tilastojen perusteella sivusto on samaa kokoluokkaa kuin esimerkiksi cnn.com. 
Se ei kuitenkaan ole maailman suosituin bittorrent-palvelu, sillä bittorrent-palvelujen ykkössijaa pitää yhdysvaltalainen Mininova. 
Julkisuudessa olleiden lukujen perusteella The Pirate Bayllä on 10 miljoonaa aktiivista käyttäjää joista on 100 000 Suomesta. 
Poliittisena stunttina sivusto on ollut alusta lähtien näkyvästi julkisuudessa, eikä ole piilotellut toimintaansa. 
Siten sekä sisä-, että ulkopoliittiset paineet sivuston sulkemiseen ovat olleet kovat. 
Tähän mennessä sivusto on ratsattu näyttävästi vuonna 2006, jolloin poliisi otti kiinni Pirate Bayn ylläpitäjät ja takavarikoi siinä sivussa palveluntarjoajan tiloista 189 palvelinta. 
Tapahtuneen johdosta oikeusministeri Thomas Bodström joutui perustuslakivaliokunnan kuultavaksi. 
Palvelinten takavarikoinnin lisäksi poliisi yritti sulkea sivustoa lisäämällä sen lapsipornosuodatuslistalle, mutta luopui ideasta suunnitelman vuodettua medialle. 
Tekijänoikeuksien haltijoita edustava Mediadefender-yritys on puolestaan yrittänyt häiritä sivuston toimintaa tekemällä verkkohyökkäyksiä sitä vastaan. 
31.1.2008 syyttäjä ensimmäisen kerran nosti syytteen The Pirate Bayn ylläpitäjiä vastaan. 
The Pirate Baytä vastaan on 20 kuukauden esitutkinnan jälkeen nostettu syytteet. 
Syytettyinä ovat Pirate Bayn taustalla olevat Fredrik Neij, Gottfrid Svartholm ja Peter Sunde, sekä lisäksi liikemies Carl Lundström, joka on aikoinaan omistanut Pirate Baylle nettikapasiteettia toimittaneen Rix Port 80-yrityksen. 
Syytteet ovat salaliitto tekijänoikeuden rikkomiseksi ja avunanto tekijänoikeusrikoksiin. 
Lisäksi syyttäjän lähtökohtana on, että mainosten tuottama 1,2 miljoonaa kruunua (130 000 euroa) kertoo kaupallisesta tarkoituksesta. 
Reutersin mukaan syytteistä saattaisi pahimmillaan seurata kaksi vuotta vankeutta. 
Pirate Bayn blogin mukaan syytteeseen liittyviä asiakirjoja on kaikkiaan 4620 sivua. 
Syyttäjä Roswall on valinnut ajettavakseen tapaukset kahdenkymmenen musiikkiteoksen, yhdeksän elokuvan ja neljän tietokonepelin luvattomasta levityksestä. 
Korvauksina hän vaatii syytettyjä maksamaan valtiolle 1,2 miljoonaa kruunua. 
Yksi musiikkiteoksista on suomalaisen Rasmuksen levy. 
Sekä Roswallin, että The Pirate Bayn edustajien näkemys on, että riippumatta siitä mikä on oikeusprosessin lopputulos niin se ei sulje sivustoa, koska se sivusto on hajautettu useisiin eri maihin. 
82 000 Volvoa kutsutaan huoltoon 
Volvon autotehdas kutsuu korjattavaksi 82 000 farmari- ja henkilöautoa polttoainepumpuissa ilmenneiden ruosteongelmien takia. 
Vika on havaittu malleissa S40 ja V50 ja se voi johtaa moottorin sammumiseen, jos tiesuola ja sadevesi ovat iskeneet polttoainepumppuun. 
Vika koskee vuosimalleja 2004–2006 ja viisisylinterisiä moottoreita. 
Ranskan presidentin Nicolas Sarkozyn puolue UMP on hävinnyt paikallisvaalien ensimmäisen kierroksen 
Ranskan presidentin Nicolas Sarkozyn puolue UMP on hävinnyt paikallisvaalien ensimmäisen kierroksen. 
Tämä oli hiljattain valitun presidentin ensimmäinen testi ja hän on onnistunut kadottamaan suuren osan presidentin vaalien suosiostaan. 
Sunnuntaina 16.3. käyty paikallisvaalien ensimmäinen kierros merkitsi todellista rökäletappiota presidentin puolueelle. 
Etenkin monet keskeiset suuret kaupungit kuten Strasbourg, Reims, Amiens, Caen, Périgueux ja Toulouse muuttuivat vasemmistojohtoisiksi. 
Tämä sama linja jatkui myös paikallisvaaleja laajemmissa kantonivaaleissa. 
Näissä vasemmisto piti hallussaan 51 departementtia 101:sta, ja vahvisti näissäkin otettaan. 
Pariisissa, joka eittämättä keskeisin Ranskan kunnista, ei vielä ensimmäisellä kierroksella päästy ratkaisuun, mutta on todennäköistä, että istuva kunnanjohtaja, sosialisteja edustava Bertrand Delanoë saa jatkoajan, sillä hänen taaksensa toisella kierroksella vuonna 2001 ryhmittyneet puolueen, jotka saivat vuonna 2001 49,6% kaikista äänistä, keräsivät nyt ensimmäisellä kierroksella 57,7% kaikista annetuista äänistä. 
Pariisin kunnanjohtajaa Delanoëta pidetään usein jopa Ranskan suosituimpana poliitikkona. 
Oman mielenkiintonsa kohde on Marseille, jossa UMP-puolueen kunnanjohtaja Jean-Claude Gaudin ylsi 41,03% annetuista äänistä, kun hänen pahin kilpailijansa sosialistinen Jean-Nöel Guérini saa äänistä 29,14%. 
Ratkaisijan asemaan ovat päässeet niin äärioikeistolaisen Le Front Nationalin (8,76%) ja keskusta MoDem-puolueen (5,54&) kannattajat. 
Gorbatšov tukee Putinia ja pitää Yhdysvaltain ohjuksia uhkana 
Neuvostoliiton entinen johtaja Mihail Gorbatšov on pitänyt puheen ja puhunut toimittajille Budapestissa Unkarissa World Political Forumin tilaisuudessa. 
Gorbatšov kehotti Eurooppaa solmimaan tiiviimmät suhteet Venäjään tai "Euroopasta ei tule maailman valtakeskusta". 
Gorbatšov pitää tätä tärkeänä maailman tasapainon säilyttämiseksi. 
Gorbatšov uskoo myös Venäjästä tulevan vielä Euroopan unionin jäsen. 
Gorbatšovin mukaan Yhdysvaltain suunnittelemat ohjukset Euroopassa on "korvamerkitty" Venäjää vastaan. 
Hän sanoi tukevansa Venäjän presidentti Vladimir Putinia ja äänestävänsä häntä tulevissa vaaleissa. 
Gorbatšovin mukaan Putin on tuonut Venäjälle vakautta Boris Jeltsinin kauden jälkeen, estänyt maan täydellisen romahduksen ja palauttanut valtionhallinnon sekä aloittanut sosiaalisten ja talousongelmien selvittämisen. 
Mihail Gorbatšov (s. 1931) oli Neuvostoliiton viimeinen johtaja vuosina 1985–1991. 
Hän sai Nobelin rauhanpalkinnon toimistaan kylmän sodan lopettamiseksi. 
Latvala johtaa Ruotsin rallia 
Ralliautoilija Jari-Matti Latvala teki tänään Ruotsin rallissa pohja-ajan kuudella erikoiskokeella seitsemästä. 
—Tänään minulla on ollut itseluottamusta ja olen nauttinut ajamisesta, kertoi Latvala päivän lopulla. 
Tallikaveri Mikko Hirvonen on yötauolle mentäessä toisena 48,2 sekunnin päässä Latvalasta. 
—Jari-Matilla on iso johto, mutta yritän saada hänet huomenna kiinni, kertoi Hirvonen. 
Kolmantena rallissa on 8,1 sekunnin päässä Hirvosesta norjalainen Henning Solberg. 
Ranskan Sébastien Loeb keskeytti rallin neljännen ja viidennen erikoiskokeen välisellä siirtymätaipaleella. 
Ranskalainen pyöräytti Citroeninsa neljännellä Mangen 1:sen erikoiskokeella, eikä talli saanut huoltotauolla ennen viidettä Stensjön 2:sen erikoiskoetta hänen autoaan kuntoon. 
Lauantaina 9. helmikuuta rallissa on edessä kuusi erikoiskoetta, joilla on pituutta yhteensä noin 120 kilometriä. 
Vuoden 2007 uutiskooste 
Artikkeliin on koottu vuoden 2007 merkittävimmät uutiset ja ajankohtaisasiat. 
* 1. tammikuuta – Kuntien määrä Suomessa väheni viidellätoista. 
* 31. tammikuuta – Kirill "Kirka" Babitzinin äkkinäinen kuolema sairauskohtaukseen oli koko Suomen surunaihe. 
* 18. maaliskuuta – Eduskuntavaalit Suomessa. 
Vaalien suurin voittaja oli Kokoomus joka sai 10 lisäpaikkaa. 
Edustajapaikkoja puolestaan menetti SDP yhteensä 8 paikkaa. 
Vaalituloksien perusteella myös Keskusta menetti neljä paikkaa, mutta sen onnistui silti neuvotteluissa muodostaa hallitus yhdessä Kokoomuksen kanssa ja saada pääministerin virka puolueen puheenjohtajalle Matti Vanhaselle. 
* 12. toukokuuta – Hartwall-areenalla Helsingissä pidettyjen kolmipäiväisten Eurovisionin laulukilpailun finaalissa voittajaksi valittiin Serbian edustaja Marija Šerifović kappaleella Molitva. 
* 1. syyskuuta – Suomi siiryi kokonaan digitaalisiin televisiolähetyksiin. 
Kaikissa Suomen antennikodeissa televisio pimeni, jos kotiin ei oltu hankittu digisovitinta. 
Kaapelitelevisioverkkoon liitetyt taloudet pystyivät jatkamaan analogisen singaalin vastaanottoa aina vuoden 2008 kevätalvelle. 
Katso myös artikkeli Jokelan koulusurmat Wikipediassa, vapaassa tietosanakirjassa. 
* 7. marraskuuta – 18-vuotias lukiolainen ammuskeli Jokelan koulussa Tuusulassa. 
Lue myös Wikiuutisten artikkeli Jokelan kouluammuskelusta. 
* 1. tammikuuta – Bulgaria ja Romania liittyivät Euroopan unioniin, joka laajeni 27 maan laajuiseksi. 
* 4. tammikuuta – Israelin joukot hyökkäsivät Ramallahiin. 
* 27. huhtikuuta – Tallinnassa Virossa syntyi levottomuuksia viranomaisten siirrettyä neuvostoaikaisen muistomerkin Pronssisotilaan pois kaupungin keskustasta sankarihautausmaalle. 
* 6. toukokuuta – Nicolas Sarkozy voitti Ranskan presidentinvaalien toisella kierroksella. 
* 16. syyskuuta – One-Two-Go Airlinesin lento 269 Phuketiin päätyi onnettomuuteen laskeutuvan koneen ajauduttua ulos kiitoradalta ja osuttua puihin. 
88 matkustajaa sai surmansa. 
Sopulit vaellukselle ensimmäistä kertaa sitten 70-luvun? 
Monien merkkien mukaan tunturisopulit ovat syksyllä lähdössä vaellukselle, ja silloin Pohjois-Lappi kuhisee sopuleita. 
1970-luvun alussa tapahtui sopulien viimeisin suuri vaellus. 
Silloin sopuleita tavattiin Rovaniemellä asti. 
Professori Heikki Henttosen mukaan jyrsijäpaljous ei tänä vuonna ole yhtä suuri kuin tuolloin. 
Sopulit ovat selviytyneet talvesta hyvin, mutta kanta saattaa äkillisesti romahtaa, niin ettei vaellusta tulekaan. 
Sopulien määrä paljastuu kevätliikehdinnän aikana. 
Suomen tunturisopulit elelevät pääasiassa Utsjoen ja Käsivarren tuntureilla. 
Lisäksi pienempiä saarekkeita on Saariselällä ja Pallaksella. 
Henttosen mukaan sopulit olivat liikkeellä jo viime vuonna levittäytyen Ylä-Lapissa. 
Norjassa Ruijan puolella sekä ylimmässä Lapissa on alueita, joilta sopulit ovat kadonneet. 
Kun Lapin tunturisopulit lähtevät liikkeelle talvehtimispaikoistaan tämän kuukauden aikana, saadaan sopulikannan koosta hyvä käsitys. 
Lumien sulamisvedet ajavat sopulit pois pesäkoloistaan. 
Varsinainen vaellus kevätliikehdintä ei ole, sillä sen kesto on vain parisen viikkoa. 
Jos sopulikanta kasvaa riittävän tiheäksi, alkaa varsinainen vaellus syksyllä, sillä sopulit eivät kovinkaan hyvin siedä toisiaan ja ravinto kuluun nopeasti loppuun. 
Henttosen mukaan vaellus mahdollisesti alkaa Ylä-Lapissa aikaisintaan elokuun alussa, etelämpänä sitten hieman myöhemmin. 
Lyhyesti – viikko 43/2007 
* Kelloja siirretään talviaikaan jälleen ensi sunnuntaina kello neljä aamuyöllä. 
Se suoritetaan koko EU:n alueella lukuun ottamatta merentakaisia alueita siirtämällä viisareita tunti taaksepäin. 
* Republikaaniehdokas sekoili sanoissaan. 
Yhdysvaltain republikaanipuolueen presidenttiehdokas Mitt Romney teki kiusallisen virheen arvostellessaan demokraattipuolueen ehdokasta Barack Obamaa. 
Kommentoidessaan videota, jossa maailman etsityin terroristi Osama bin Laden oli kehottanut Irakin islamisteja yhdistymään, Romney painotti demokraatti Barack Obaman esittäneen tämän kehotuksen ja ihmetelleen demokraattien elämistä fantasiamaailmassa. 
Romneyn tiedottaja kiirehti heti oikaisemaan väärinkäsitystä. 
Mitt Romney ei itse ole suostunut kommentoimaan tapausta. 
* Edelfeltin maalauksen hinnaksi 413 000 euroa. 
Albert Edelfeltin maalaus Chez l'Artiste myytiin eurooppalaiselle taidekauppiaalle 413 000 euron hinnasta New Yorkin taidehuutokaupassa tiistaina. 
Taulu esittää Edelfeltin suosikkimallia Virginietä istumassa ateljeessa Pariisissa. 
Tieteilijät antoivat selvityksen ilmastonmuutoksen ehkäisemiseksi 
Yli 200 tieteilijän ryhmä on allekirjoittanut Balilla pidettävässä YK:n ilmastonmuutoskonferenssissa selvityksen, jossa poliitikoilta vaaditaan selviä kasvihuonekaasupäästöjen leikkauksia. 
Selvitys vahvistaa IPCC:n aiemmin tänä vuonna julkaisemaa raporttia. 
Tieteilijöiden mukaan nykyinen ilmaston lämpeneminen on lähes 90 %:n varmuudella ihmisen aiheuttamaa. 
Selvityksen mukaan kasvihuonepäästöjen määrää on laskettava 50 %:lla vuoden 1990 tasosta vuoteen 2050 mennessä. 
Pidemmällä tähtäimellä selvitys vaatii, että ilman hiilidioksidipitoisuus tasaannutetaan 450 ppm:n (miljoonasosan) tasolle. 
Vaatimus on kova, sillä Kioton sopimus tähtää päästöjen alentamiseen 5 %:lla vuoden 1990 tasosta vuoteen 2012 mennessä. 
Selvityksen tähtäimenä on, ettei maapallon keskilämpötila nousisi yli 2 °C:ta. 
Tutkimusten mukaan ilmastonmuutos koettelisi pahiten kaikkein köyhimpiä maita. 
Ilmastotieteilijöiden antama selvitys osoittaa, että Kioton sopimuksen päämäärä on riittämätön ja että uutta ilmastosopimusta tarvitaan. 
Euroopan unionissa uskotaan, että uusi sopimus voitaisiin allekirjoittaa joulukuussa 2009 Kööpenhaminassa. 
Uuden sopimuksen olisi tarkoitus koskea Kioton sopimuksen päättymisen eli vuoden 2012 jälkeistä aikaa. 
Yhden sivun pituinen selvitys allekirjoittajineen on luettavissa sivulla http://www.climate.unsw.edu.au/bali/ 
Vakava lento-onnettomuus Espanjassa 
Espanjan Madridissa on tapahtunut vakava lento-onnettomuus kun MD-82 -tyyppinen kone (rekisterinumero EC-HFP) ajautui ulos kiitotieltä kesken nousukiidon moottorin sytyttyä tuleen. 
Lento oli lähdössä Las Palmasiin mukanaan 166 matkustajaa sekä kuusi miehistön jäsentä. 
Viranomaisten vahvistamien tietojen mukaan onnettomuudessa olisi kuollut 45 ihmistä mutta uhrien määrän uskotaan nousevan noin 150 ihmiseen. 
Sanomalehti El Paísin mukaan kone olisi yrittänyt nousua kertaalleen ennen sen ajautumista ulos kiitotieltä. 
Lento JK5022/LH2554 oli codeshare-lento Lufthansan kanssa. 
Suomen tasavallan presidentti Tarja Halonen on esittänyt illalla Espanjan kuninkaalle Juan Carlosille surunvalittelunsa onnettomuuden johdosta. 
Haitissa väkivaltaisia ruokamellakoita 
Ainakin neljä ihmistä on saanut surmansa kaksi päivää kestäneissä ruokamellakoissa Karibianmerellä sijaitsevassa Haitissa. 
Lisäksi loukkaantuneita on ainakin 20. 
Mellakat saivat alkunsa torstaina maan eteläosassa sijaitsevasta Les Cayesin kaupungista, kun ihmisjoukko syöksyi kaduille vastustamaan ruoan hinnan jatkuvaa kallistumista. 
Kun maan pääkaupungista Port-au-Princestä saapui Les Cayesiin aseistettuja joukkoja, muuttui ruokamellakoiden luonne väkivaltaiseksi. 
Paikalliset YK-lähteet ovat kertoneet mellakoitsijoiden ryöstelleen ja polttaneen sekä ammuskelleen YK-rauhanturvaajia- ja poliiseja. 
Matkustajakone syöksyi maahan Turkissa 
165-paikkainen MD-83-tyyppinen lentokone syöksyi maahan Turkin lounaisosassa. 
Kaikki lentokoneessa olleet 56 ihmistä (49 matkustajaa ja seitsemän hengen miehistö) ovat kuolleet maahansyöksyssä. 
Onnettomuuden syy ei ole vielä tiedossa. 
Viagran patentti vapautuu 
Maailmanlaajuisesti lääkkeiden myynti ylittää ensimmäisen kerran 500 miljardin euron määrän. 
Lääkkeiden myynti on vuosittain kasvanut 5-7 prosenttia. 
Nyt lääketeollisuuden myyntiin on mahdollisesti tulossa uusjako, sillä useiden myytyjen lääkeaineiden patentit vanhenevat lähivuosina. 
Esimerkiksi suuren lääkejätti Pfizerin keskeiset lääkkeet kuten kolesterolilääke Lipitor, psykoosilääke Zyprexa ja masennuslääke Effexor vapautuvat kaikki ennen vuotta 2012 ja ne ovat olleet myös Suomessa lajinsa eniten myytyjen lääkkeiden joukossa. 
Myös erektiolääke Viagra, joka kehitettiin ensiksi verenpainelääkkeeksi, mutta on tullut tunnetuksi erektiovaikeuksista kärsivien lääkkeenä, vapautuu patenttisuojasta vuonna 2011. 
Viagra on tunnetuin ja myydyin erektiolääke myös Suomassa. 
Viagra on myös Pfizerin valmistama lääke. 
Levy-yhtiöt haastoivat ohjelmistojen kehittäjän 
Madrid, Espanja. 
EMI Group, Sony Music Entertainment, Vivendi SA's Universal Music Group ja Warner Music Group lähtivät yhdessä Espanjan levy-yhtiöiden Promusicae-järjestön kanssa käräjille vaatimaan espanjalaiselta Pablo Sotolta 13 miljoonan euron korvauksia. 
Soto on ansainnut elantonsa kehittämällä kolme tiedostonjako-ohjelmaa, mutta hän kiistää syyllistyneensä laittomuuksiin. 
Levy-yhtiöt pitävät Espanjaa yhtenä pahimmista internet-piratismin maista, koska siellä oikeudet ovat toistuvasti rajanneet musiikin lataamisen omaan käyttöön lailliseksi. 
Soton mukaan suuryritykset joutuvat nyt ottamaan kohteekseen ohjelmistojen kehittäjät, koska ovat jatkuvasti hävinneet oikeusjuttuja musiikkia omaan käyttöön lataavia vastaan. 
Espanjan kulttuuriministeriö neuvottelee eri osapuolten kanssa, mutta tekijänoikeuslainsäädännön muutoksia ei ole näköpiirissä. 
Finnjet romutetaan? 
Intialaislehdet ovat uutisoineet, että Finnjetin romutus alkaa torstaina 19. kesäkuuta vuonna 2008 Alangin laivaromuttamolla. 
Romutus tapahtuu ajamalla alus täydellä vauhdilla rantahiekkaan, ja laskuveden aikana halpatyövoima aloittaa aluksen purkamisen. 
GTS Finnjet lähestyy Helsinkiä keväällä 2004. 
Yhdysvaltalaisen laivameklarin US Shipbrokersin mukaan alankomaalaisen Club Cruise -yhtiön omistuksessa ollut GTS Da Vinci eli Finnjet olisi lähtenyt tiistaina Italiasta Punaistamerta kohti, jossa se luovutettanee toukokuun puoliväliin mennessä uusille omistajille. 
US Shipbrokersin mukaan Finnjet on myyty noin 9,85 miljoonalla dollarilla eli 6,5 miljoonalla eurolla romutettavaksi. 
Ainakaan aluksen kurssi itää kohti ei ole ristiriidassa romuttamolle joutumisen kanssa, sillä Pakistanin ja Intian rannikoilla on romuttamoja. 
Uusien omistajien mukaan he jälleenmyyvät aluksen käteiskaupalla, jos ostaja löytyy. 
Alankomaalainen Club Cruise hankki aluksen viime vuoden marraskuussa ja toi sen Bahamalta Italian Genovaan kasino- tai risteilykäyttöön muutettavaksi. 
Samalla alus myös sai nimen Da Vinci. 
Club Cruise kuitenkin talousvaikeuksien vuoksi luultavasti on luopunut aikeistaan. 
Finnjet valmistui Helsingissä vuonna 1977 ollen aikanaan maailman nopein ja suurin autolautta. 
Vakuutus-Tapiolalle hämäriä rakentajien laskuja 
Vakuutusyhtiö Tapiolaa on erehdytetty maksamaan suuria summia olemattomista tai huolimattomasti tehdyistä urakoista pääkaupunkiseudulla. 
Poliisin epäilee vuosina 2005–2008 tehdyistä törkeästä petoksesta vakuutusyhtiön työntekjöinä olleita vahinkotarkastajia ja useita suomalaisia yrityksiä. 
Urakoitsijat ovat lähettäneet laskun olemattomasta tai huolimattomasti tehdystä työstä ja vahinkotarkastajat ovat hyväksyneet laskut aiheettomasti. 
Tapiolalle toiminnasta aiheutui satojen tuhansien eurojen vahingot. 
Poliisi ei kerro epäiltyjen yritysten ja tarkastajien nimiä tai lukumäärää. 
Tapiola-ryhmän johtaja on Asmo Kalpala. 
Turkulainen yritysjuristi epäiltynä kaappauksesta 
Turkulaista 44-vuotiasta yritysjuristia Juha Turusta epäillään kidnappauksesta. 
Herlinien teollisuussukuun kuuluva 26-vuotias Minna Nurminen siepattiin kotoaan 27. toukokuuta 2009 ja vapautettiin 13. kesäkuuta. 
Tieto tekijästä perustuu Nelosten uutisiin, jonka poliisi myöhemmin vahvisti Iltasanomille. 
Epäilty on oikeustieteiden lisensiaatti ja entinen SDP:n ehdokas vuoden 2008 kunnallisvaaleissa. 
Hän on naimisissa ja kolmen lapsen isä. 
Epäilty on viimeksi työskennellyt suunnittelijana Turun yliopiston oikeustieteellisessä tiedekunnassa. 
Hän on suorittanut monia vartiointi- ja turvallisuusalan kursseja sekä työskennellyt kahtena kesänä vartijana Turun vankilassa 1990-luvulla. 
Kaappauksen johdosta ei ole pidätetty muita henkilöitä. 
Kaappaajan epäillään toimineen yksin. 
Turvallisuusasiantuntija Totti Karpela hämmästyi sieppaamisesta epäillyn nimen ja kuvan tuomisesta julkisuuteen. 
Reserviläinen ilmestyi sotaharjoitukseen kutsumatta 
Tunnettu toimittaja ja mediapersoona, reservin majuri Timo T.A. Mikkonen (61) ilmestyi kutsumatta puolustusvoimien järjestämään Koski 08 -sotaharjoitukseen. 
Sotilaspukuun ja majurin arvomerkkeihin sonnustautunut Mikkonen saapui yllättäen sotaharjoituksen tiedotuskeskukseen ja kiinnitti huomionsa paikalle olleen kersantin tapaan tervehtiä. 
Mikkosta ei ollut kutsuttu kyseiseen sotaharjoitukseen, vaan hän saapui paikalle oma-aloitteisesti. 
Mikkosen vierailun tarkoitus on toistaiseksi epäselvä. 
Hän oli kuukausia aiemmin ollut yhteydessä harjoitusten järjestäjiin, mutta heidän taholtaan häntä ei ollut paikalle kutsuttu, jos kohta hänen tuloaan ei yritetty estääkään. 
Saapuessaan tiedotuskeskukseen Mikkonen oli tyytymätön häntä tervehtineen kersantin käytökseen ja vaati tältä muodollista herroittelua. 
Iltasanomien mukaan Mikkonen olisi tehostanut sanojaan taputtelemalla majurin arvomerkkejään. 
–Me emme ole tehneet sinunkauppoja. 
Teille minä olen herra majuri. 
Tapahtumien kulusta Mikkosella ja Puolustusvoimien edustajilla on nyt jälkikäteen toisistaan eroava käsitys. 
Mikkosen mukaan hän oli paikalla asianomaisissa tehtävissä. 
Majuri Sami Aarnion mukaan Mikkosta ei ollut varsinaisesti kutsuttu, vaan hän itse oli puolisen vuotta aikaisemmin ollut yhteydessä Puolustusvoimiin, mutta mitään tehtäviä hänelle ei ollut osoitettu. 
Majuri Aarnion mukaan ei ole tavallista, että ulkopuolisia saapuisi sotaharjoituksiin sotilaspuvussa ja arvomerkit kaulassa. 
Suomen lakien mukaan asevelvollisuus päättyy sen vuoden lopussa kun mies täyttää 60 vuotta; näin ollen 61 vuotta täyttänyt Mikkonen luetaan jo siihen väestöön, jota ei kriisiaikana käytettäisi aseelliseen puolustukseen. 
Virossa ennätysmäärä työttömiä 
1,3 miljoonan asukkaan Virossa on nyt 102 000 työtöntä, kertoo maan tilastokeskus. 
Työttömyysaste on 14,6 prosenttia. 
Koskaan ennen Viron itsenäisyyden aikana ei työttömien määrä ole rikkonut 100 000 hengen rajaa. 
Toisella vuosineljänneksellä työttömyysaste oli 13,5 prosenttia. 
Viron tilastokeskuksen mukaan työttömyysasteen nousu loiveni vuosineljänneksen loppua kohti. 
Virossa on heikko taloustilanne mm. asuntokuplan puhkeamisen takia. 
Maan bruttokansantuote on laskenut voimakkaasti. 
Tragedia Venäjän jääkiekkoliigassa: 19-vuotias pelaaja menehtyi ottelussa 
Aleksei Tšerepanov menehtyi jääkiekko-ottelussa Venäjällä. 
Tšerepanovin kuolinsyyksi ilmoitettiin sydänpysähdys. 
Tšerepanov oli kuollessaan vasta 19-vuotias. 
Hän kärsi entuudestaan verenkiertohäiriöistä, joiden takia hänen pelaaminen ottelussa oli epävarmaa. 
Tšerepanov törmäsi 3. erän lopussa joukkuetoveri Jaromir Jagriin ja hän luisteli vaihtopenkille, jonne hän tuupertui. 
Ottelupaikalla ei ollut ambulanssia, koska se oli poistunut ennen ottelun päättymistä. 
Tšerepanov oli tehnyt edellisellä kaudella Venäjän liigan tulokkaiden maaliennätyksen (17). 
Tsherepanov valittiin kaudella 2006-2007 Venäjän liigan vuoden tulokkaaksi. 
Lisäksi Tšerepanov pelasi alle 18-vuotiaiden maajoukkueessa voittaen hopeaa. 
Tšerepanov on New York Rangerssin 1. varauskierroksen valinta vuodelta 2007. 
Korkein hallinto-oikeus hylkäsi Sipoon alueliitosvalitukset 
Korkein hallinto-oikeus on hylännyt valitukset, jotka liittyvät Valtioneuvoston viimekesäiseen päätökseen liittää eräitä maa-alueita Sipoosta Helsinkiin. 
Enemmistö sipoolaisista vastusti tiukasti hanketta. 
Helsingin kaupunginjohtajan Jussi Pajusen mukaan kaavoitustyöhön Sipoosta Helsinkiin siirtyvillä alueilla ryhdytään viipymättä . 
- Asunto- ja liikenneratkaisut tehdään niin nopealla aikataululla kuin mahdollista, sanoo Pajunen. 
Sipoon puolesta -yhdistys harkitsee valittavansa asiassa EY-tuomioistuimeen . 
Ulkoministeriössä arvellaan ettei asiaa oteta EY-tuomioistuimen käsiteltäväksi . 
Maailmanloppu yhdeksän päivän päästä? 
Maailman suurin hiukkaskiihdytin ja hadronien törmäytin saattaa tiedemiesryhmän mukaan aiheuttaa maailmanlopun. 
Ryhmän mukaan on jäljellä yhdeksän päivää estää maailmanloppu. 
Large Hadron Collider eli LHC-hiukkaskiihdytin (suom. suuri hadronitörmäytin) käynnistetään 10. syyskuuta 2008 Sveitsin ja Ranskan rajalla sijaitsevassa Euroopan hiukkasfysiikan tutkimuskeskus CERNissä. 
Large Hadron Colliderin on tarkoituksena on selvittää muun muassa materian alkuperä ja kuinka maailmankaikkeus syntyi. 
Yhdeksän päivän päästä tapahtuvaa koetta on valmisteltu ja rakennettu 20 vuoden ajan kansainvälisin voimin. 
Large Hadron Collider saattaa epäilijöiden mukaan panna alulle minikokoisten mustien aukkojen tulvan. 
Saksalaisen biokemistin Otto Rösslerin mukaan joku musta aukko saattaa neljän vuoden kuluessa laajentua niin suureksi, että se nielaisee Maan sisäänsä. 
Rössler yrittää tutkijaryhmänsä kanssa estää oikeusteitse LHC:n käynnistämisen. 
Large Hadron Collider on ryhmän mukaan Euroopan ihmisoikeusjulistuksen vastainen. 
Oikeusjutun ei kuitenkaan uskota viivyttävän LHC:n käynnistämistä. 
CERN on Rösslerin kertoman mukaan myöntänyt LHC:n käynnistämisessä syntyvän mustia aukkoja. 
CERNin mukaan ne eivät kuitenkaan aiheuta vaaraa. 
CERN ei Rösslerin mukaan myöskään halunnut ottaa huomioon hänen mustien aukkojen kasvamista käsitteleviä laskelmia. 
Aikaisemmin tänä vuonna kirjoitetussa raportissa huomautettiin minikokoisten mustien aukkojen eliniän olevan lyhyt ja että LHC:n käynnistämisessä ei aiheudu vaaraa. 
SUN osti MySQL AB:n 
16. tammikuuta 2008 Tietokonejätti Sun Microsystems julkisti tänään ostavansa MySQL AB:n, jonka päätuote on maailman suosituin vapaan lähdekoodin tietokantaohjelmisto MySQL. 
Kokonaiskauppahinta on noin miljardi dollaria. 
Sastamala syntyy uudelleen 
Vammalan ja Äetsän kunnanvaltuustot ovat eilen illalla äänestäneet sulautumisesta uuteen Sastamalan kaupunkiin. 
Aiemmin myös Mouhijärven valtuusto on tehnyt asiassa vastaavan myönteisen päätöksen. 
Punkalaitumella on päädytty vastakkaiselle kannalle ja päätetty säilyttää kunnan kunnallinen itsenäisyys. 
Tulevan Sastamalan kaupungin historia on eräänlainen kuntaliitosten ja erojen historia, sillä sata vuotta sitten Kokemäenjoessa olevan Vammaskosken rannalle perustettiin kolmen talon maista Kauppala. 
1950-luvulla Kauppala haukkasi osan entisestä emäpitäjästään Tyrväästä. 
Lopulta sekä loput Tyrvään kunnasta, että Karkun kunta kokonaisuudessaan yhdistettiin Vammalan kaupunkiin vuonna 1973. 
Vuosi sitten Suodenniemen kunta liitettiin osaksi Vammalan kaupunkia. 
Myös Äetsa on kuntaliitoksen tulosta, sillä kunta on Keikyän ja Kiikan yhteenliittymä. 
Alueella on siis kokemusta kuntaliitoksista. 
Yleisesti voidaan todeta, että paikalliset identiteetit eivät ole kadonneet mihinkään liitosten myötä. 
Tähän on olemassa oma hyvä syynsäkin kuten Aamulehden toimittaja Riitta-Liisa Pirttikoski toteaa: "Ja miksi, sillä paras on sama: omintakeinen itsellisyys, jonka avulla seistään pystyssä, toi tuleva mitä tahansa" 
Poliisi piiritti aseistautunutta miestä Oulussa 
Poliisi piiritti omakotitaloon linnouttautunutta aseistettua miestä muutaman tunnin ajan Oulun Pateniemessä torstaina. 
Piirityksen aikana ei ammuttu kertaakaan, ja se laukesi rauhallisesti epäillyn antauduttua. 
Tilanne sai alkunsa, kun poliisi meni asuntoon virkatehtävissä tavoittamaan miestä. 
Mies näyttäytyi ovella aseen kanssa ja palasi takaisin asuntoonsa. 
Poliisi eristi alueen ja kehotti ihmisiä pysymään etäämmällä. 
Viidennes eurooppalaisista harrastaa tiedostojen jakamista 
Vertaisverkkoliikenteen (P2P) suhteellisesta määrästä Internetin dataliikenteestä ja tiedostojen jakamisen yleisyydestä eri maissa on saatu tuoretta tutkimustietoa. 
Saksalainen Ipoque, joka kehittää Internet-liikenteen hallintaohjelmistoja yliopistoille ja palveluntarjoajille, analysoi tämän vuoden syys-lokakuussa kolmen petatavun edestä Internetin dataliikennettä noin 3 miljoonalta käyttäjältä. 
Tulokset kertovat vertaisverkkotekniikan valtavasta suosiosta joka puolella maailmaa. 
Vähäisintä p2p-käyttö oli Lähi-idässä, mutta sielläkin se muodosti 49 % koko Internet-liikenteestä. 
Australiassa p2p söi 57 % verkon kaistanleveydestä, Etelä-Euroopassa 64 % ja Saksassa 69 %. 
Suurimman osan kaistasta vertaisverkot kuluttivat Itä-Euroopassa, jossa ne olivat vastuussa päivällä 83 %:sta ja yöllä peräti 95 %:sta kaikesta liikenteestä. 
Yksittäisten p2p-protokollien osalta Bittorrent on selvästi vahvin kautta maailman. 
Sen suhteellinen osuus p2p-kakusta vaihtelee Etelä-Euroopan 40 %:sta Australian 73 %:iin. 
eDonkey (ed2k) on edelleen yllättävän vahva, erityisesti Etelä-Euroopassa, Saksassa ja Lähi-idässä. 
DirectConnectin käyttö on vähentynyt melko marginaaliseksi lukuun ottamatta Itä-Eurooppaa. 
Tutkimuksessa selvisi myös se, että Internet-puheluja dominoi käytännössä Skype, joka vastasi 95 %:sta puheluista. 
Tutkimuksessa todettiin myös, että joka viides Internetin-käyttäjä harjoitti tutkimusjakson aikana tiedostojen jakamista. 
BitTorrentia käytettiin etupäässä videomateriaalin jakamiseen. 
Tietokoneohjelmien jakaminen oli tutkimuksen mukaan erityisen suosittua Etelä-Euroopassa, jossa se muodosti jopa 26 % p2p-tietoliikenteestä. 
Saksassa ja Lähi-idässä ohjelmistoja liikkui linjoilla 6 %:n edestä. 
Aikuisviihteen osalta taas saksalaiset olivat todellisia suurkuluttajia, sillä siellä vertaisverkkojen kaistasta käytettiin 13 % pornografisen materiaalin jakamiseen. 
Muualla maailmassa vastaava osuus oli 2–5 %. 
Teemasivu:Politiikka 
* 18. tammikuuta 2010: Tymošenko ja Janukovytš toiselle kierrokselle 
* 18. tammikuuta 2010: Selvityspyyntö Espoon teknisen toimen johtajan Olavi Loukon virkamatkoista 
* 6. tammikuuta 2010: Presidentti ei allekirjoittanut Icesave-talletusten takaisinmaksua 
* 4. tammikuuta 2010: Myanmarin johtaja lupailee vaaleja täksi vuodeksi 
* 1. tammikuuta 2010: Suomessa neljä kuntaliitosta 
* 30. joulukuuta 2009: Halosen vaalikampanjalle satoja tuhansia euroja ay-jäsenmaksuja - rahoja kierrätettiin SDP:n kautta 
* 20. joulukuuta 2009: Ilmastosopimusta ei syntynyt Kööpenhaminassa 
* 28. marraskuuta 2009: Mitro Repo europarlamenttiin ortodoksisen kirkon vastustuksesta huolimatta 
* 20. marraskuuta 2009: Belgian pääministeri Van Rompuysta EU:n presidentti 
* 18. marraskuuta 2009: Sofi Oksasen ja Imbi Pajun kirjan julkistamistilaisuus keräsi kourallisen mielenosoittajia 
* 15. marraskuuta 2009: Tausta: Naši-mielenosoitus Helsingissä 
* 7. marraskuuta 2009: Tsvangirai palaa hallitustyöhön, vaatii pikaisia toimia 
* 7. marraskuuta 2009: Epidemia riehuu Ukrainassa, presidenttiehdokas syyttää paniikin lietsomisesta 
* 30. lokakuuta 2009: Elämäntapaliitto kärähti RAY-avustusten käyttämisestä SDP:n tukemiseen 
* 21. lokakuuta 2009: Tsvangirai hakee tukea ulkomailta, Mugabe johtaa puhetta hallituksessa 
* 13. lokakuuta 2009: Oikeusprofessori pitää neljän vasemmistosäätiön puuhia epäilyttävinä 
* 13. lokakuuta 2009: Kyösti Suokkaan Rakennusliitto-jättirahoihin liittyy jääviysongelmia 
* 13. lokakuuta 2009: Urheiluopistosäätiötä käytetty laittomaan SDP:n rahoittamiseen 
* 10. lokakuuta 2009: Nobelin rauhanpalkinto Obamalle 
* 8. lokakuuta 2009: Urpilainen myynyt vaalitauluja Kokkolan virkamiesjohdolle 
* 22. syyskuuta 2009: Kennedyn senaattorinpaikalle uusi senaattori ehkä jo keskiviikkona 
* 10. syyskuuta 2009: Myös BBC:n israelilaislähde väittää Arctic Sean kuljettaneen ohjuksia 
* 22. elokuuta 2009: Tradeka tukenut Vasemmistoliittoa yli sadalla tuhannella eurolla 
* 22. elokuuta 2009: JHL myöntää tukeneensa SDP:tä pyytämättä 
* 22. elokuuta 2009: Aliupseeriliitto yllättyi Julkisten ja hyvinvointialojen liiton suurtuesta SDP:lle 
* 19. elokuuta 2009: Demokraattien tappouhkauksia USA:ssa 
* 18. elokuuta 2009: Ulkomaat tyrmistyneet Suu Kyin tuomiosta 
* 16. elokuuta 2009: Taleban uhkailee naisia olemaan äänestämättä 
* 13. elokuuta 2009: Paavo Arhinmäki kärysi nuuskan salakuljetuksesta edustustehtävissä 
* 13. elokuuta 2009: Nokian valta Suomessa 
* 13. elokuuta 2009: Yhdistys syytti Kauppia 
* 13. elokuuta 2009: Valtionyhtiö Destia rahoittanut enimmäkseen SDP:tä 
* 12. elokuuta 2009: JHL tukenut SDP:tä lähes puolella miljoonalla eurolla kolmen vuoden aikana 
* 5. elokuuta 2009: Pohjois-Korea vapautti amerikkalaistoimittajat 
* 24. heinäkuuta 2009: Vihreät ja Merikukka Forsius sopivat käräjäriidan 
* 17. heinäkuuta 2009: G8-neuvottelut Italiassa 
* 10. heinäkuuta 2009: Ruotsidemokraattien lehdistösihteeri pahoinpideltiin 
* 9. heinäkuuta 2009: CIA tunnustaa pimittäneensä tietoja USA:n kongressilta 
* 30. kesäkuuta 2009: Eduskunta hyväksyi yliopistouudistuksen 
* 30. kesäkuuta 2009: Eduskunta hyväksyi lääkelaitoksen hajasijoittamisen Kuopioon 
* 30. kesäkuuta 2009: Pohjanmaan jako 2009 
* 28. kesäkuuta 2009: Arkkipiispa Leo sensuroi kysymyksen Mitro Revosta 
* 28. kesäkuuta 2009: Paavo Arhinmäki valittiin Vasemmistoliiton puheenjohtajaksi 
* 27. kesäkuuta 2009: Hassi: Eduskunta uusiksi vaalirahakriisin vuoksi 
* 24. kesäkuuta 2009: Puheet islamista ja maahanmuutosta toivat poliitikolle jättiläissakot 
* 16. kesäkuuta 2009: Uusi paljastus: Nova Groupin vaalituki keskustalle 2007 
* 15. kesäkuuta 2009: EK suurimpia keskustan vaalitukijoita 2007 
* 11. kesäkuuta 2009: Kielipoliittinen toimintaohjelma Suomen kielen tulevaisuus julkistettu 
* 10. kesäkuuta 2009: Eurovaalit 2009 
* 9. kesäkuuta 2009: Väkivaltaa puolueiden edustajia kohtaan Ruotsissa 
* 7. kesäkuuta 2009: Chávez sai tahtonsa läpi: Venezuelan presidentin valtakausien määrä rajattomaksi 
* 31. toukokuuta 2009: Venäjän liittyminen Euroopan unioniin ei saa kannatusta suomalaisilta eurovaaliehdokkailta 
* 28. toukokuuta 2009: Soviet Storysta tutkintapyyntö 
* 26. toukokuuta 2009: Mitro Repo toimituskieltoon 
* 25. toukokuuta 2009: Mitro Repo ja kirkon johto syyttävät toisiaan ylimielisyydestä 
* 20. toukokuuta 2009: ”Kolmen kerran laki” meni läpi Ranskan parlamentissa 
* 20. toukokuuta 2009: Hallitus tahtoo äänikynnyksen Suomen eduskuntavaaleihin 
* 19. toukokuuta 2009: Mitro Repoa uhkaa erottaminen kirkosta 
* 18. toukokuuta 2009: Porsaanreikä – jotkut saavat kaksi ääntä eurovaaleissa 
* 18. toukokuuta 2009: EK: Tietosuojavaltuutettu ei saa valvoa Lex Nokiaa 
* 13. toukokuuta 2009: Mitro Revon eurovaaliehdokkuus ongelma ortodoksiselle kirkolle 
* 7. toukokuuta 2009: FBI:n terrorilistalla satojatuhansia syyttömiä 
* 7. toukokuuta 2009: Venäjän ja Georgian neuvottelut jäihin 
* 7. toukokuuta 2009: Lyhyesti – viikko 19/2009 
* 29. huhtikuuta 2009: Kantelu Pohjan seurakunnan kirkkoherrasta tuomiokapitulille 
* 29. huhtikuuta 2009: Egyptin siat määrättiin teurastettaviksi 
* 27. huhtikuuta 2009: Ennakkoäänestyksellä ennätyksellinen suosio USA:n presidentinvaaleissa 
* 16. huhtikuuta 2009: Kiviniemi: Kuntien yhdistämisrahan voi antaa puolueille 
* 16. huhtikuuta 2009: Vanhasen kannatus pohjalukemissa 
* 9. huhtikuuta 2009: KHO: Sähköisen äänestyksen kokeilukuntiin uudet vaalit 
* 9. huhtikuuta 2009: Lyhyesti – viikko 15/2009 
* 7. huhtikuuta 2009: Työryhmä ehdottaa YLEn rahoittamista verolla 
* 5. huhtikuuta 2009: Turvallisuusneuvosto kokoontuu Pohjois-Korean raketin johdosta 
* 4. huhtikuuta 2009: Lyhyesti – viikko 14/2009 
Uusi ihminen tuli maailmaan Finnairin lennolla 
Uusi ihminen tuli maailmaan keskiaasialaisen Kazakstanin yllä, kun ruotsalaisnainen synnytti tyttövauvan Finnairin lomalennolla Thaimaan Bangkokista Helsinkiin. 
Synnytyksessä mukana ollutta lentohenkilökuntaa avusti satelliittipuhelimen välityksellä synnytyslääkäri sekä lennolla olleet kaksi sairaanhoitajaa ja lääkäri. 
Lomalento oli kuuden jälkeen illalla perillä Helsingissä. 
Lentokentältä ruotsalaisäiti vauvoineen kiidätettiin sairaalaan. 
Tämä oli Finnairin ensimmäinen tapaus, jossa matkustajamäärä lisääntyi kesken lennon. 
Koripalloilijan ruumis löytyi Brasiliasta 
Washington State -koripallojoukkueen entisen pelaajan, Tony Harrisin, ruumis löytyi Keski-Brasiliasta. 
Harris oli ilmoitettu kadonneeksi kaksi viikkoa aiemmin. 
Poliisi sai tiedon ruumiista tuntemattomasta vihjeestä. 
Poliisin mukaan Harris olisi tehnyt itsemurhan, mutta ei sulje pois murhaa. 
Tony Harris pelasi viimeisenä elinvuotenaan brasílialaisessa koripallojoukkueessa, Universio BRB:ssa. 
"Muiden pelaajien mukaan hän käyttäytyi jostain syystä hermostuneesti", kertoi joukkueenjohtaja Jorge Bastos. 
Harrisin vaimo, Lori Harris, odotti perheen ensimmäistä lasta, jonka laskettu aika on joulukuussa. 
Vaimo oli kuullut miehestään viimeksi pari viikkoa sitten, ennen katoamista. 
Hänen mukaansa mies oli menossa tapaamaan ystäväänsä ja soittaisi hänelle myöhemmin. 
Obama vahvistaa asemaansa New Hampshiressa 
Yhdysvaltain presidentinvaalien esivaalissa senaattori Barack Obama on kirinyt kiinnit senaattori Hillary Clintonin etumatkaa New Hampshiren pienessä osavaltiossa. 
Tämä tulos käy imi viimeisimmästä mielipidemittauksesta. 
Tässä Yhdysvaltain eräässä asukasluvultaan pienimmässä osavaltiossa esivaalit järjestetään tulevana tiistaina. 
Kyselyn mukaan sekä Clinton että Obama saisivat kumpikin noin 33 prosenttia demokraattien äänistä ja kolmanneksi tulisi John Edwards, joka saisi kyselyn mukaan 20 prosenttia annettavista äänistä. 
Kysely on tehty kun Obama voitti Iowassa pidetyt esivaalit. 
Kuitenkin vielä joulukuussa 2007 tehdyn kyselyn perusteella Clinton olisi ollut selvässä johdossa New Hampshiren osavaltiossa. 
Ruotsalaiskoululaisten videokurssi oli vähällä päättyä ikävästi 
Koululaisten videokurssi miltei päättyi tuhoisasti, kun kuusi yhdeksäsluokkalaista käsittänyt oppilasryhmä oli ruotsalaisen Ödeshögin kunnan postin edustalla kuvaamassa lavastettua ryöstöä. 
Posti tiesi kuvauksesta, mutta poliisia ei oltu informoitu asiasta. 
Päivystävä komisario Roland Carlson kertoi poliisin saaneen hälytyksen naamioituneesta ja aseen kanssa liikkuneesta henkilöstä postin edessä yksityishenkilöltä. 
Hälytyksen jälkeen poliisipartioita lähti kohti postia. 
Ensimmäisenä paikalle päässyt poliisi otti virka-aseensa esiin, koska hän havaitsi paikalla olevan muitakin aseistettuja henkilöitä. 
Poliisi ei joutunut turvautumaan aseeseen, sillä koululaiset tottelivat poliisia. 
Komisario Carlsonin mukaan joku oli joutua ammutuksi. 
Hänen mukaansa koululaisten aseet olivat aidonnäköisiä. 
Carlson arvostelee postin ja koulun henkilökuntaa, sillä jonkun olisi täytynyt kertoa poliisillekin koululaisten kuvauksista. 
»Sen vielä ymmärtää, etteivät nuoret osanneet ajatella tätä itse, mutta jonkun aikuisista olisi pitänyt tajuta. 
Tämä olisi voinut päättyä katastrofiin» (kertoo Carlson.) 
Poliisi saapuu videokurssilaisten kouluun tiistaina puhumaan tapahtuneesta. 
Japanilaisten autojen myynti alimmillaan sitten vuoden 1973 
Japanilaisten autojen myynti oli vuonna 2007 alimmillaan sitten vuoden 1973. 
Maanantaina 7. tammikuuta 2008 tiedotti Japanin autonvalmistajien yhdistys (JADA), että vuoden 2007 myynti on vähentynyt 7,6% verrattuna edelliseen vuoteen 2006. 
Autojen myynti saarivaltiossa oli kappalemääräisesti vuonna 2007 3,43 miljoonaan ajoneuvoa, kun myynti oli vielä vuonna 2006 3,73 miljoonaa ajoneuvoa. 
Määrä on alhaisin sitten vuoden 1973 ensimmäisen öljykriisin. 
Ajoneuvojen myynti on vähentynyt jo neljänä perättäisenä vuoteena. 
Erityisesti vähennys on koskettanut yksityisautoja,joiden myynti on takkuillut erityisen pahasti. 
Tämä on merkittyt mm. Toyotan myynnin laskua jota on tapahtunut vuonna 6,5% verrattuna edelliseen vuoteen. 
Toyotä myi ajoneuvoja yhteensä 1,55 miljoonaa kappaletta ja näin alitti 1,6 miljoonan auton määrän, jonka se teki vuonna 1983. 
Myös nissän koki suuren laskun, joka oli 9,7%, mutta Hondalla lasku oli vain 4,7%. 
Kuitenkin japanilaiset autonvalmistajat ovat laajentaneen toimintaansa voimakkaasti kaikkialle maailmaa ja Japani valmistusmäärien laskusta huolimatta Toyota-yhtymä, johon kuulu ovat myös Hino ja Daihatsu, on kohonnut maailman suurimmaksi ajoneuvojen valmistajaksi ohitse amerikkalaisen General Motorsin. 
Lappeenrannan laulukilpailun finalistit valittu 
Lappeenrannan valtakunnallisen laulukilpailun sunnuntaina pidettävään loppukilpailuun on valittu kaikkiaan yhdeksän kilpailijaa. 
Kilpailuun on osallistunut tänä vuonna yhteensä seitsemäntoista kilpailijaa. 
Perjantaina päättyneistä välieristä valittiin finaaliin naisten sarjassa sopraanot Kajsa Dahlbäck, Mia Heikkinen ja Jenni Lättilä sekä mezzosopraanot Melis Jaatinen, Tiina-Maija Koskela ja Jeni Packalen. 
Mieslaulajista loppukisassa ovat basso Timo Riihonen, baritoni Jussi Ziegler sekä tenori Olli Brummer. 
Joka toinen vuosi pidettävien laulukilpailujen finaali alkaa sunnuntaina kello 18.00 ja se radioidaan suorina lähetyksinä YLEn radio 1:ssä. 
Lappeenrannan kaupunki palkitsee kolme parasta sekä miesten- että naisten sarjassa sijoittunutta. 
Palkinnot ovat 8500, 5500 ja 3500 euroa. 
Lisäksi eri yritykset myöntävät erikoispalkintoja. 
Nyt 15. kerran järjestettävissä laulukilpailuissa tuomariston puheenjohtajana toimii tenori Raimo Sirkiä. 
Elämäntapaliitto kärähti RAY-avustusten käyttämisestä SDP:n tukemiseen 
Elämäntapaliitto on käyttänyt RAY-avustuksia SDP:n ehdokkaiden tukemiseen. 
Elämäntapaliitto on osallistunut yhteen Antti Lindtmanin (sd) seminaariin ja ostanut yhden patsaan Niko Kortteelta (sd). 
Näihin on käytetty 700 euroa Raha-automaattiyhdistykseltä saatuja avustuksia, mikä tarkoittaa 0,01 % Elämäntapaliiton saamasta avustusmäärästä. 
RAY tukee Elämäntapaliittoa vuosittain noin miljoonalla eurolla. 
RAY-tulot muodostavat noin 80% Elämäntapaliiton tuloista. 
Elämäntapaliiton puheenjohtaja on SAK:n kehittämisjohtaja Eija Hietanen. 
Elämäntapaliiton toiminnanjohtaja Vertti Kiukas ei näe ongelmaa SDP:ltä ostetuissa tauluissa. 
Seminaarilippujen ostaminen on puolestaan hänen mielestään hyväksyttävää koska lippujen myyjät jakavat liiton päihdetavoitteet. 
Neuvotteluja ilmatilanloukkauksista loppukuusta 
Suomi, Viro ja Venäjä kokoontuvat loppukuusta Helsinkiin neuvotteluihin viime aikoina sattuneiden ilmatilanloukkauksien johdosta. 
Ulkoministeri Ilkka Kanerva vahvisti asian tavattuaan venäläisen virkaveljensä Sergei Lavrovin tänään Rovaniemellä. 
Viro on aiemmin ilmoittanut hyväksyntänsä asiaan. 
Neuvottelut alkanevat 27. marraskuuta, ja ne pidetään sotilashenkilöiden välisinä. 
Venäjä on ilmoittanut tyytyväisyytensä Suomen halusta huolehtia tapahtuman järjestämisestä. 
Maan kannan mukaan syy ilmatilan loukkauksiin johtuu Suomenlahden keskellä kulkevan kansainvälisen ilmatilan kapeudesta. 
Alkavissa neuvotteluissa pyritään löytämään tilanteeseen osapuolia tyydyttävä ratkaisu. 
Lähi-idän internetyhteyksiä poikki 
Viimeisen viikonaikana sattuneissa onnettomuuksissa on katkennut neljän eri merenalaisen valokaapelin kautta kulkevat yhteydet. 
Viimeisimpänä tapauksena on Qatarin ja Arabiemiirikunnat yhdistävän kaapelin poistuminen käytöstä. 
Arabian Business.com:n saamien epävirallisten tietojen mukaan kyseessä olisi ollut sähkövika. 
Kahdessa keskiviikkona Egyptin rannikolla sattuneessa rikossa syy on tuntematon, mutta tutkimuksissa on saatu poissuljettua se, että laivojen ankkurit olisivat rikkoneet kaapelit. 
Alueella ei ollut laivoja rikkoutumisen aikaan. 
Kolmas kaapeli, FLAG Falcon, katkesi perjantaina 56 kilometrin päästä Dubaista ja FLAG:in virallinen selityksen mukaan sen rikkoi todennäköisesti laivan ankkuri. 
Egyptin rannikolla katkenneet kaapelit käytännössä tiputtivat verkosta Itä-Afrikan valtiot, Jordanian, Bhutanin, Bangladeshin sekä Arabian niemimaan kärjen. 
Lisäksi katkos häiritsi merkittävästi Egyptin ja Intian verkkoliikennettä. 
Falcon-kaapelin katkeaminen katkaisi Arabiemiirikuntien ja Omanin välisen yhteyden, joka ainakin joidenkin raporttien mukaan olisi haitannut merkittävästi tai katkaissut samalla myös Iranin verkkoliikenteen. 
Qtelin yhteydessä tapahtunut neljäs katkos ei ilmeisesti aiheuttanut muita merkittäviä ongelmia kuin kapasiteetin vähenemistä ja se ratkaistiin ohjaamalla liikenne kulkeman muita reittejä. 
Ilmeisesti tällä hetkellä mikään maa ei ole kokonaan pimennossa, mutta koko Lähi-idässä netti kärsii merkittävästä kokonaiskaistan vähenemisestä vaikka liikenne saadaankin reititettyä yhä ehjänä olevien yhteyksien kautta. 
Poika menetti tajuntansa 20 tuntia pelattuaan 
15-vuotias poika menetti tajuntansa ja sai kouristuksia pelattuaan 20 tuntia World of Warcraft -tietokonepeliä. 
Epilepsiakohtauksen kaltaisen häiriön syyksi katsottiin sairaalassa unen ja ravinnon puute sekä liian pitkäkestoinen peliin keskittyminen. 
Poika oli pelannut viime lauantaina ystävineen läpi yön uutta Wrath of the Lich King -lisäosaa, joka on Svenska Dagbladetin mukaan ollut huolenaihe muidenkin pelaajien vanhemmille. 
Kohtauksesta ei uskota jäävän pojalle pysyvää terveyshaittaa. 
Pojan isä varoittaa muita nuoria liiallisen pelaamisen vaaroista. 
Vastaava tapaus oli hiljattain esillä, kun italialainen 13-vuotias peliaddikti joutui peliputken jälkeen sairaalaan, koska ei tajunnut ympäröivästä maailmasta mitään. 
Hän oli pelannut pelikonsolilla. 
Wikimedian toimitusjohtajalla historiassaan luottokorttipetoksia 
Wikimedia-säätiön käytännön toimintaa johti puolen vuoden ajan muun muassa shekki- ja luottokorttipetoksista tuomittu Carolyn Doran. 
45-vuotias Doran oli alun perin palkattu säätiöön kirjanpitäjäksi, mutta tammikuussa 2007 hänet ylennettiin COO:ksi (chief operating officer) osan entisen toimitusjohtaja (Executive Officer) Brad Patricin tehtävistä siirryttyä hänelle. 
Hän vastasi henkilöstöstä ja talousasioista sekä hyväksyi maaliskuussa muun muassa säätiön 1,3 miljoonan dollarin veroilmoituksen. 
Viimeisin tilinpäätös on vielä kesken, mutta toistaiseksi Doranin jäljiltä ei ole ilmennyt mitään väärinkäytöksiä. 
The Registerin mukaan petoksen lisäksi Doranin tilillä oli entisen poikaystäväänsä ampuminen sekä rattijuopumuksia joihin kuului myös yliajon jälkeen paikalta pakeneminen. 
Rattijuopumustuomiot kävivät ilmi kun hän oli kesällä palaamassa Hollannissa pidetystä Wikimedia-säätiön kokouksesta ja Floridan tulli otti hänet kiinni kuulusteltavaksi, koska hän oli jättänyt menemättä sovittuun tapaamiseen ehdonalaisvalvojansa kanssa. 
Doran erosi asemastaan Wikimedia-säätiön johdossa tämän jälkeen. 
Wikimedia-säätiön johtokunta ei omien sanojensa mukaan ollut tietoinen Doranin menneisyydestä tätä ennen. 
Säätiö oli kuitenkin jo ennen tapauksen tultua julkisuuteen ottanut käytännöksi työnhaun yhteydessä tapahtuvan työnhakijoiden taustan tarkistamisen. 
Suomen väkiluvun kasvu suurinta 15 vuoteen 
Suomen väliluvun kasvu oli suurinta 15 vuoteen ja vuoden lopulla väkiluku yltää 5,5 miljoonaan, arvioi Tilastokeskus. 
Väkiluku on kasvanut vuoden aikana 23 000 hengellä ja näin kasvu on ollut 0,4 prosenttia. 
Pääsääntöisesti väkiluvun kasvusta tuli kuitenkin maahanmuutosta, sillä maahan muutti vuonna 2007 25 900 henkeä ja maasta pois muutti 12 400 henkeä. 
Vuonna 2007 syntyi 200 lasta vähemmän kuin edellisenä vuonna, eli syntyneitä oli 58 600. 
Kuolleisuus kuitenkin lisääntyi vuoteen 2006 verrattuna 1000 henkilöllä ja kuolleiden määrä oli siis kaikkiaan 49 100 henkilöä. 
Väkiluku kasvoi eniten Uudellamaalla, Pirkanmaalla ja Pohjois-Pohjanmaalla sekä kahdeksassa muussa maakunnassa ja Ahvenanmaalla, joskin niissä vähemmän kuin kolmessa edellämainitussa. 
Kahdeksassa maakunnassa puolestaan väki väheni ja eniten menettäneitä maakuntia olivat Etelä-Savo ja Satakunta. 
Väkivaltaa puolueiden edustajia kohtaan Ruotsissa 
Ruotsissa äärivasemmistolaiset ovat suojelupoliisi Säpon mukaan käyttäneet väkivaltaa demokratiaa vastaan Europarlamenttivaalien alla. 
Säpon mukaan väkivaltaisten hyökkäysten kohteeksi ovat joutuneet ainakin Ruotsidemokraatit, Maltillinen kokoomus ja Kansanpuolue liberaalit. 
Tekijät ovat autonomiseen vasemmistoon kuuluvia henkilöitä, jotka tavallisesti esiintyvät nimikkeiden "Antifascistisk aktion" tai "Revolutionära fronten" alla. 
