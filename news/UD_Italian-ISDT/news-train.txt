LONDRA. 
Gas dalla statua. 
LONDRA. 
Inconsueto allarme alla Tate Gallery: 
una sala ha dovuto essere sgomberata per una fuga di gas tossico da una scultura moderna in vetro che simboleggia "i pericoli della vita". 
Rilevata la presenza di gas in uno dei tubi trasparenti che compongono l'opera, i guardiani hanno fatto scattare uno speciale piano d'emergenza e per 45 minuti i pompieri hanno isolato la sala. 
La scultura è del pachistano Hamad Butt: 
intitolata "Riti di Passaggio", ha la forma di una scala e nei tubi contiene iodio, che scaldato dalle luci si è trasformato in gas. 
Hamad Butt è morto nel 1994 a 32 anni. 
Numerose sue opere contengono prodotti chimici tossici. 
Trionfo di Didoni nei 20 chilometri di marcia e di Fiona May nel lungo. 
Doppio oro, azzurri mondiali nell'atletica. 
ha cominciato Michele Didoni, milanese di Quarto Oggiaro, con il titolo nella 20 km di marcia (De Benedictis, terzo, è stato poi squalificato), ha finito la splendida Fiona May, londinese ora italiana grazie al matrimonio con l'astista lunghista Gianni Iapichino, con la vittoria nel lungo femminile. 
Fiona May con un salto a 6,93, poi migliorato a 6,98, è andata subito in testa in una gara che ha visto la clamorosa eliminazione della grande favorita, la tedesca Heike Drechsler. 
Commossa, Fiona May ha parlato, tramite la Tv, col marito rimasto a casa dedicando il trionfo al suo nuovo Paese: 
"Grazie Italia, ti ho dato l'oro". 
MILANO: 
ore d'incubo per una ragazza sequestrata e violentata da due slavi. 
MILANO - Una ragazza è stata rapita all'uscita di una discoteca e violentata per ore in un box, a Milano. 
Vittima, Gabriella F., 20 anni, disoccupata, che poco prima delle 6 di ieri mattina si trovava in un parco con il fidanzato Paolo F., 27 anni, rappresentante di articoli di cartoleria, all'uscita di un locale vicino all'aeroporto di Linate. 
La coppia è stata avvicinata da un'auto e aggredita da due persone armate di pistola, probabilmente due immigrati dell'Europa dell'Est. 
Per tutta la giornata i carabinieri hanno controllato decine di persone, tra cui i cinque utilizzatori del box dove sarebbe avvenuta la violenza: 
box che è stato trovato nel pomeriggio. 
I cinque sarebbero tutti immigrati clandestini. 
Uno di loro sarebbe già stato riconosciuto dai due ragazzi. 
Ora si cerca il complice. 
Gabriella e Paolo, che si frequentano da circa quattro mesi, erano usciti di casa verso le 23 di sabato e si erano intrattenuti fino all'alba nella discoteca. 
Dopo il sequestro, Paolo F. è corso alla caserma dei carabinieri più vicina e ha dato l'allarme. 
Le ricerche di Gabriella sono proseguite per tutta la mattinata, con elicotteri, posti di blocco e perquisizioni. 
La ragazza, figlia dei custodi del caseggiato dove abita con la famiglia, è tornata a casa verso le 11, in stato di choc, dopo essere stata rilasciata dai violentatori. 
Allarme per la sicurezza del capo dello Stato. 
Il carabiniere rischia da 5 a 15 anni di condanna. 
Telefonate di insulti poi l'annuncio di una bomba. 
Inchiesta della Procura militare. 
ROMA - Dopo l'episodio dell'elicottero dei vigili del fuoco che ha sorvolato la residenza estiva del capo dello Stato a Castelporziano, ecco il caso del corazziere. 
Da qualche giorno sembra non esserci tregua per l'apparato di sicurezza della presidenza della Repubblica: 
dal telefonino "cellulare " di uno dei corazzieri in servizio sul Colle del Quirinale sono state effettuate alcune telefonate con pesanti epiteti nei confronti di Oscar Luigi Scalfaro e della figlia Marianna. 
In una delle chiamate giunte al "113" sarebbe stato anche annunciato lo scoppio di una bomba. 
Il corazziere è stato individuato ma il suo nome è "top secret". 
Sull'episodio il procuratore militare della capitale Antonino Intelisano ha aperto un'inchiesta: 
si procede per il reato di offesa all'onore del presidente della Repubblica, che prevede dai cinque ai quindici anni di reclusione militare. 
L'allarme è scattato la scorsa settimana. 
Le ripetute telefonate hanno finito per mettere in moto i dispositivi di sicurezza e le ricerche dell'utenza dalla quale venivano effettuate. 
Il telefonino del corazziere è stato immediatamente individuato. 
Una prima segnalazione è stata inviata alla Procura della Repubblica, poi il caso è passato nelle mani del giudici di viale delle Milizie. 
Il corazziere è stato denunciato: 
secondo indiscrezioni avrebbe sostenuto davanti agli investigatori che non intendeva fare nulla di male e che per lui si è trattato di un "gioco". 
Mare tragico per due sub. 
BOLZANO - Un fulmine ha ucciso ieri tre alpinisti sul Sassolungo, in Alto Adige. 
Erano slegati e la cosa è stata loro fatale. 
Quando sono stati investiti dalla violenza del fulmine, sono volati nel burrone, per centinaia e centinaia di metri, sfracellandosi sulle rocce. 
La prima domenica d'agosto ha fatto vittime anche al mare e sulle strade. 
Due sub sono morti, uno era un campione del rugby, e un altro ha avuto le gambe tagliate da un'elica. 
Sulle strade sempre code e 23 vittime per incidenti. 
Assaliti da rapinatori a Virunga. 
Erano in gita e lavoravano come volontari per costruire una centrale. 
Massacro di italiani nello Zaire. 
Due bambini e quattro tecnici lombardi uccisi dai banditi in un parco. 
KINSHASA - Sei italiani - quattro tecnici lombardi e due loro bambini - sono stati rapinati e poi uccisi da un gruppo di banditi durante una gita al parco naturale di Virunga, la zona dei gorilla, ricca di vulcani. 
I quattro lavoravano nello Zaire per conto di "Mondo Giusto", una organizzazione non governativa della cooperazione con sede a Lecco, alla costruzione di una cisterna e di una centrale elettrica a Goma, sul lago Kivu. 
I morti sono l'architetto Adelio Castiglioni, 52 anni, di Locate Varesino (Como), i suoi figli Samuele, 5 anni, e Roberta, 11, l'elettricista Luigi Cazzaniga, 67 anni, di Sovico (Milano), il capocantiere Tarcisio Cattaneo, 45, di Calolziocorte, il geometra Michelangelo Lamberti, 30 anni, di Lecco. 
Ferita e in stato di choc la moglie zairota di Castiglioni, Noella. 
Racconta: 
"Hanno sparato a sangue freddo persino sui bambini". 
La tragedia è avvenuta sabato mattina (ma la notizia è giunta in Italia solo ieri) sulla strada che porta al parco di Virunga - una delle più belle e antiche oasi naturali del mondo - creato nel 1925. 
Ad attaccare le jeep degli italiani sarebbe stata una banda di uomini in divisa militare e con il volto incappucciato. 
Lo Zaire è diventato da tempo uno dei Paesi più pericolosi di tutta l'Africa, infestato da rapinatori, profughi dal Ruanda, bande rivali. 
Non sembra che il gruppo degli italiani abbia compiuto imprudenze: 
partiti da Goma dove si trova il campo base di "Mondo Giusto", avevano percorso una strada molto battuta. 
Nel 1985 nella stessa zona è stata uccisa l'antropologa Diane Fossey, che si batteva per la salvezza del parco. 
Alberizzi, Battistini Zanini a pagina 3 Fasano in cronaca 
Duecentomila serbi in fuga. 
"La SpaceAfter=Norajina non esiste più". 
ZAGABRIA - Gigantesco esodo serbo dalla Krajina conquistata dalle truppe croate. 
Al confine con la Bosnia settentrionale si è formata una colonna lunga 10 chilometri di profughi in marcia, in auto e a piedi. 
Ieri notte hanno dormito all'aperto, senza acqua e senza cibo. 
Secondo l'Onu sono 200 mila le persone in fuga (foto Reuter). 
Le autorità croate hanno intanto annunciato che il blitz è praticamente concluso: 
In vacanza. 
Muore folgorata sotto la doccia. 
CAMPOBELLO DI MAZARA (Trapani) - Una giovane turista, Tiziana Arnone di 20 anni, in vacanza nel villaggio "Kartibubbo" di Campobello di Mazara nel Trapanese, è morta sabato per una scarica elettrica mentre faceva una doccia nella camera che occupava con il marito. 
Subito soccorsa dal coniuge e da alcuni medici presenti nel villaggio, la donna è giunta cadavere all'ospedale di Campobello di Mazara. 
La coppia, residente a Milano anche se di origini siciliane, stava trascorrendo un periodo di vacanza. 
Sulle cause dell'incidente la Procura di Marsala ha aperto un'inchiesta. 
Il reparto. 
ROMA - I corazzieri, formalmente chiamati Comando carabinieri guardie del presidente, sono stati creati nel 1868. 
Da allora i circa duecento militari si occupano delle cerimonie ufficiali e della sicurezza del Quirinale. 
Per questo oltre alle tradizionali uniformi sono dotati di blindati e armi sofisticate. 
Nel 1990 Francesco Cossiga varò la riforma dei corazzieri trasformandoli in Reggimento carabinieri guardie, con innovazioni nei regolamenti e nell'organizzazione. 
La vicenda provocò parecchie polemiche e Oscar Luigi Scalfaro ha reintrodotto il vecchio ordinamento. 
Incendio. 
Danni a chalet degli Agnelli. 
VENARIA (Torino) - Un incendio, che si sarebbe sviluppato per cause accidentali, ha gravemente danneggiato a Fiano (Torino), uno chalet di proprietà di Umberto Agnelli, attiguo alla sua abitazione. 
Il vicepresidente dell'Ifi non era in casa: 
sta trascorrendo le vacanze estive in alta Val di Susa. 
L'edificio bruciato è costruito all'interno del parco della Mandria. 
Per domare il rogo, i vigili del fuoco sono accorsi da Torino. 
Sul posto sono intervenuti anche i carabinieri della compagnia di Venaria, che hanno compiuto accertamenti. 
Nell'incidente non sono rimaste coinvolte persone. 
Corruzione. 
L'inchiesta Tapie arriva a Forlì. 
FORLÌ - L'inchiesta che coinvolge Bernard Tapie, l'ex presidente del Marsiglia Calcio, condannato lo scorso 15 maggio a un anno di carcere per corruzione, si allarga fino a Forlì. 
La gendarmeria francese, impegnata in indagini sul patrimonio di Tapie, ha identificato una ditta "fantasma", la International Public Sport, con sede legale a Forlì, che avrebbe emesso fatture false a favore della società sportiva Marsiglia Calcio per circa 2 miliardi di lire. 
Parte di questo denaro sarebbe stato utilizzato da Bernard Tapie per "comperare" alcune partite del campionato di calcio transalpino. 
È duro ammetterlo, ma qualcuno insostituibile c'è. 
Tutti gli esseri umani hanno capacità non sfruttate, non utilizzate. 
Il figlio di qualsiasi rozzo contadino, educato da ottimi maestri, laureato in una grande università, può diventare un ottimo medico, un bravo ingegnere, un buon giornalista. 
Una buona accademia può farne un bravo pittore. 
Per questo sono ambiziosi e cercano di imparare. 
Per questo, altre volte sono tristi, perché si rendono conto che la vita è stata avara con loro. 
Per questo sono invidiosi quando vedono che qualcuno, che si trovava al loro stesso livello, li supera. 
Mi viene in mente una mia vecchia cameriera che, guardando i quadri dei maggiori artisti contemporanei, da Van Gogh a Chagall, a Modigliani, a Picasso, diceva che sarebbe stata capace di farli anche lei. 
In ogni caso che sua figlia dipingeva molto meglio. 
In università, ogni tanto appare uno studioso di genio. 
Che non è solo più bravo, più brillante, più abile degli altri, ma ha anche una potenza di penetrazione maggiore e misteriosa. 
Come Pasteur, quando intuisce che le infezioni sono provocate da microorganismi invisibili. 
Ebbene, in questi casi, i colleghi dapprima sghignazzano poi, quando la scoperta è riconosciuta da tutti, si convincono che avrebbero benissimo potuto farla loro. 
Invece non è vero. 
Anche nelle organizzazioni, spesso, i collaboratori di un grande imprenditore sono convinti che saprebbero fare meglio di lui. 
Invece non è vero. 
Quando lui muore l'azienda sbanda paurosamente, va in rovina. 
Ma perché il creatore dell'impero aveva doti che loro non hanno. 
Sapeva vedere le opportunità, scrutare negli animi, convincere i dubbiosi, intuire i trabocchetti. 
Sapeva essere umile, imparare, ascoltare. 
Coglieva le tendenze collettive, i segnali del futuro. 
Loro no. 
Perfino nei movimenti politici, i luogotenenti del capo carismatico sono spesso convinti di essere come lui, di avere le sue stesse capacità, e pensano di poterlo sostituire. 
Invece nessuno può sostituire o abbattere il capo di un movimento. 
Senza di lui, loro non sono più niente. 
È connesso alla natura stessa della vita, in cui il mutamento avviene perché gli individui muoiono. 
Tutto va avanti lo stesso. 
Ma in quel singolo caso, per quella singola famiglia, città, nazione, che disastri, che catastrofe può provocare la morte di uno solo! 
Morto Alessandro Magno, il suo impero va in frantumi. 
Morto Lorenzo il Magnifico, incomincia la rovina dell'Italia. 
Ma non è il caso di pensare solo ai grandi esempi storici. 
Anche nella nostra vita quotidiana ci sono delle persone da cui dipende la serenità della nostra famiglia, la prosperità della nostra organizzazione, la qualità della nostra vita. 
Ma noi non vogliamo ammetterlo. 
Non ci rendiamo conto del lavoro psicologico, dei prodigi di equilibrio, di diplomazia che fanno per noi. 
Il finanziere ha svelato ai magistrati un intrigo internazionale. 
Beirut Ginevra Tripoli del 1990. 
"Tangenti svizzere ai terroristi". 
Fiorini: 
mi fecero pagare gli hezbollah per liberare due ostaggi in Libano. 
"Consegnai un milione e mezzo di franchi all'esponente dei sequestratori". 
MILANO - Ragion di Stato di rigore svizzero e tangenti in stile italiano. 
Florio Fiorini, il "lavandaio" dell'alta finanza, ha dichiarato ai giudici di avere pagato i terroristi islamici per ottenere il rilascio di due cittadini elvetici rapiti in Libano. 
Scopo del versamento era quello di agevolare l'ingresso nella Confederazione di una società italo libica, la Gatoil, osteggiata dal governo di Berna. 
Si tratta della bustarella più inquietante scoperta durante le indagini di Mani pulite. 
Per due anni gli uomini di Fiorini si sono rifiutati di fornire informazioni su un conto battezzato Reprival. 
Al magistrato ripetevano: 
"Chi tocca quei soldi muore". 
Neanche per il celebre Protezione erano state incontrate simili resistenze. 
E soltanto nell'ultimo interrogatorio davanti al pubblico ministero Luigi Orsi, Fiorini ha svelato il mistero: 
"Da quel conto abbiamo consegnato un milione e mezzo di franchi svizzeri all'esponente degli hezbollah libanesi per la liberazione di due ostaggi, liberazione utile per acquistare la Gatoil". 
L'intrigo internazionale si è svolto tra Beirut, Ginevra e Tripoli nel 1990. 
Fiorini, ex direttore finanziario dell'Eni, aveva ottimi rapporti con i più celebri magnati arabi e poteva vantare una collaborazione ventennale con il governo libico. 
Ai giudici ha descritto pure donazioni miliardarie ad alcuni ministri e a tale Taher Munir Bursham, definito "lobbista presso il parlamento di Tripoli". 
Dai suoi verbali si scopre che nel 1992 gli emissari di Gheddafi erano disposti a investire in Italia duemila miliardi per l'acquisto del gruppo alimentare pubblico Sme e della Federconsorzi. 
La trattativa non approdò a risultati, probabilmente a causa dell'arresto di Fiorini a Ginevra e dell'embargo Onu contro la Libia. 
I contatti nelle capitali arabe sono diventati preziosi nel 1990, quando per concludere l'affare Gatoil Fiorini si è dovuto interessare della sorte di due funzionari svizzeri della Croce Rossa, Emmanuel Christen ed Elio Erriquez, rapiti il 7 ottobre 1989 alle porte di Sidone. 
All'inizio il colpo venne attribuito agli hezbollah filo iraniani, più tardi fu ipotizzata una partecipazione del gruppo di Abu Nidal, il più terribile terrorista palestinese. 
La Libia è stata più volte accusata di fornire basi alle squadre di Abu Nidal, ma in quell'occasione Tripoli fu la prima a denunciare il sequestro. 
E nel frattempo politici, ambasciatori e industriali discutevano di petrolio. 
Fino a un contratto che si intreccerà con il rapimento. 
"La Sasea - ha spiegato Fiorini durante una delle prime deposizioni nel penitenziario ginevrino di Champ Dollon - entrò nella joint venture con la compagnia petrolifera libica nell'estate 1990 con un compito preciso: 
ricercare un partner elvetico di prestigio che consentisse ai libici di entrare nel mercato svizzero. 
La Migroil (controllata dal colosso Migros, ndr) era interessata all'affare. 
Alla fine i libici sono comunque riusciti a realizzare il progetto senza bisogno della società con la Migroil perché con quest'ultima venne raggiunto un accordo diverso". 
I due cittadini svizzeri furono liberati a Beirut poco dopo, nella metà dell'agosto 1990. 
Non venne mai chiarito quale formazione era stata responsabile del sequestro e chi intervenne in favore degli ostaggi. 
Prima di svelare i retroscena di quel patto Fiorini ha atteso cinque anni. 
Lo ha fatto solo nell'interrogatorio dell'undici maggio scorso. 
Nel verbale del pm Luigi Orsi è riportata solo la sintesi della vicenda: 
alla nostra giustizia le tangenti arabe non interessano. 
E forse il finanziere toscano ha colto l'occasione per una piccola vendetta nei confronti degli svizzeri che stavano decidendo la sua condanna. 
Alla fine di giugno infatti il tribunale di Ginevra gli ha inflitto sei anni per il crollo della Sasea, travolta da 4 mila miliardi di debiti. 
Ma la storia del conto Reprival riserva altri due racconti molto suggestivi. 
"Circa 83 mila franchi furono spesi per comprare da un prete brasiliano una emittente radiofonica. 
O meglio. 
I partner libici pensavano di risolvere i problemi di approvvigionamento alimentare acquistando una fazenda in Brasile, grande quanto mezza Italia. 
La regalìa al prete serviva per tenere buoni gli indios locali vicino a Bahia". 
L'ultima puntata è tutta italiana, quasi una premessa al rientro di Fiorini annunciato per il prossimo mese. 
"Da quel conto destinammo 200 milioni a Casadei, segretario di De Michelis, e 600 al tesoriere del Psi, Balzamo. 
Ragione di entrambi i pagamenti fu una campagna di stampa dell'Avanti in favore dell'acquisizione della Metro Goldwin Mayer. 
Craxi scrisse un articolo di fondo in proposito. 
I soldi furono trasferiti dalla Svizzera su due libretti al portatore che Giancarlo Parretti consegnò a Roma". 
In vista della conferenza Onu di Pechino: 
"È ora che il divario con l'uomo venga colmato". 
Il Papa: 
"La cultura ha bisogno del genio femminile". 
Quinzio: 
se l'esempio è la Montessori sono scettico. 
La Macciocchi: 
svolta storica contro i soliti tabù. 
MILANO - Si rallegrino scrittrici e scienziate, filosofe e musiciste: 
Lo ha promesso Wojtyla in persona, durante la riflessione dell'"Angelus", rivolta alla prossima conferenza Onu di Pechino sulla condizione femminile. 
Il Papa condanna la "sistematica emarginazione" dell'altra metà del cielo in campo culturale, chiede "pari opportunità" per tutte, cita la pedagoga Montessori quale ideale portabandiera, e soprattutto esalta "l'ingresso sempre più qualificato delle donne non soltanto come fruitrici, ma anche come protagoniste" in campo intellettuale. 
"È ora che il divario di opportunità venga dappertutto colmato", aggiunge, e pronuncia una frase significativa: 
"La cultura ha più che mai bisogno del genio femminile". 
Sarà vero "neofemminismo"? 
O il Papa rimane nell'ambito della tradizionale visione cattolica già espressa dall'enciclica "Mulieris dignitatem"? 
Il filosofo Sergio Quinzio non nasconde un certo scetticismo: 
"Sembra quasi che Wojtyla cerchi di" mettersi in linea "in vista della conferenza di Pechino, afferma, e dopo essersi battuto una mano sulla fronte si ricordi all'improvviso dell'esistenza di un problema". 
Già, ma qui, secondo Quinzio, sta la forzatura. 
"Se per dimostrare la tesi della creatività femminile bisogna ricorrere alla Montessori, cioè a una cara vecchia signora, allora si finisce con l'esaltare involontariamente il genio maschile. 
Perché, diciamolo, in confronto alla Montessori, Pestalozzi fa la figura di un gigante". 
E l'idea che Gesù sia "andato a scuola" da Maria? 
"Qui la cultura non c'entra - afferma -. 
Maria nei confronti di Gesù ha avuto esattamente il ruolo di madre". 
Insomma, Quinzio è lontano dal negare l'esistenza di una storica discriminazione, però esclude che "il fenomeno contrario possa essere determinato per legge". 
"È un po' come rivendicare ai laici il diritto di essere teologi: 
va benissimo, ma lo sanno tutti che poi di questi problemi se ne occupano i preti". 
Al suo scetticismo corrisponde però l'entusiasmo della scrittrice Maria Antonietta Macciocchi. 
"Il Papa ha compiuto un enorme passo in avanti, anche rispetto alla "Mulieris dignitatem "- afferma -. 
Nell'enciclica leggeva il Vangelo dalla parte delle donne, ma si trattava pur sempre di un testo sacro. 
Adesso invece avanza con passo quasi precipitoso, come se qualcosa potesse sfuggirgli sul terreno tabù della cultura. 
La sua è un'affascinante opposizione rispetto all'immagine delle donne alla ribalta ... cinguettanti mentre leggono le notizie al telegiornale, o nude sulle copertine delle riviste. 
No, Wojtyla non lo avevo mai sentito parlare così ... e questo gli farà conquistare molti consensi a Pechino". 
Il militare inveiva anche nei confronti della figlia Marianna. 
Denunciato, rischia severa condanna. 
Con il telefonino insulti e minacce di attentati al presidente. 
L'allarme è scattato una settimana fa. 
Il reato: 
offesa all'onore del capo di Stato. 
ROMA - Dopo le polemiche per l'elicottero dei vigili del fuoco che sarebbe stato preso di mira dalla scorta di Scalfaro, al Quirinale scoppia il "giallo" del corazziere. 
Sugli addetti alla sicurezza del Quirinale sembra essersi abbattuta una sorta di maledizione: 
si è infatti scoperto che era uno dei militari adibiti alla sorveglianza del presidente l'autore di una serie di minacciose telefonate anonime che avevano per obiettivo lo stesso Scalfaro e sua figlia Marianna. 
Non pago degli insulti, il corazziere avrebbe aggiunto anche la minaccia di un attentato, parlando di una bomba pronta a far saltare in aria il capo dello Stato. 
L'allarme è scattato alla fine della scorsa settimana. 
Inizialmente al centralino delle forze dell'ordine erano arrivate chiamate nelle quali si insultavano pesantemente Scalfaro e la figlia. 
I funzionari hanno così messo in moto il meccanismo per individuare l'autore delle telefonate. 
Il pericolo non poteva essere sottovalutato. 
L'ansia di rintracciare da dove partissero prima che accadesse qualcosa di irrimediabile si è trasformata in meraviglia quando è stato individuato l'apparecchio dal quale venivano effettuate: 
era il cellulare di un corazziere. 
È stato facile ricostruire le telefonate in partenza dal "portatile" ed è subito stato chiaro che il carabiniere addetto alla sicurezza del presidente era anche colui che aveva a lungo inveito contro lo stesso Scalfaro e la figlia. 
sembra che una delle telefonata sia stata fatta dal corazziere mentre era in servizio al Quirinale. 
Ce n'era abbastanza per avvertire la magistratura. 
Secondo indiscrezioni la prima segnalazione è stata inviata alla procura della Repubblica. 
A palazzo di giustizia si è ritenuto che il caso fosse di competenza della magistratura militare ed è stato avvertito Intelisano. 
Il quale procede per un reato, quello appunto di offesa all'onore del presidente della Repubblica, che prevede pene detentive da un minimo di cinque a un massimo di quindici anni di reclusione militare. 
Per mandare avanti l'indagine, Intelisano dovrà chiedere l'autorizzazione a procedere al ministro della Giustizia e il complesso iter sarà messo in moto nei prossimi giorni. 
Il corazziere è solo un mitomane o dietro alla vicenda c'è dell'altro? 
Negli ambienti giudiziari la seconda ipotesi viene esclusa e anche il carabiniere, individuato e subito ascoltato dagli investigatori, avrebbe cercato di accreditare la tesi di una "bambinata". 
Per il militare, a questo punto, sembra comunque inevitabile la sospensione cautelare dal servizio. 
Verona, arrestato e scarcerato. 
"Sembrava una spia". 
Libero il pensionato creduto agente USA. 
VERONA - Il sospetto degli inquirenti si fondava su un'inedita osservazione di antropologia criminale: 
Da qualche giorno il pensionato Sergio Minetto, 70 anni, presunto agente segreto della Cia, ha un'andatura ancora più circospetta, ma è un uomo libero. 
I carabinieri gli hanno recapitato il decreto di revoca degli arresti domiciliari. 
Nei suoi confronti non è stata formulata nessuna accusa, meno che meno quella di essere a conoscenza dei segreti della strage di piazza Fontana e delle trame eversive di destra. 
Quanto alla camminata incerta, va attribuita, fino a prova contraria, alla causa di sempre: 
cuore. 
"Da anni soffre di miocardite, per questo fa un passettino alla volta: 
l'infarto è il suo incubo - spiega la moglie Giovanna, 65 anni -. 
Fa fatica a respirare, non vuole parlare con nessuno. 
Lo abbiamo accompagnato in ospedale per accertamenti. 
Questa vicenda lo ha distrutto. 
Troppo grossa ...". 
Lo accusava il pentito"nero" Carlo Digilio, veneziano: 
"Mi infiltrò nella cellula veneta di Ordine nuovo per conto della Cia". 
Detenuto a Milano, prima nell'infermeria di San Vittore e poi nel carcere di Opera, il pensionato aveva ottenuto gli arresti domiciliari il 13 luglio. 
Tanto da far ritenere al giudice Salvini che nel Veronese operasse un'altra Gladio, ancor più deviata di quella "ufficiale". 
Il muro caduto di Hiroshima. 
È improbabile che gli abitanti di Knin, sui quali prima della resa pioveva un proiettile d'artiglieria ogni dieci secondi, abbiano ricordato l'anniversario dell'atomica di Hiroshima. 
È difficile che la gente di Srebrenica o di Zepa (quella ancora viva) si chieda in queste ore se Truman fece bene o fece male a sganciarla. 
Eppure un filo non troppo sottile collega la grande Bomba americana del '45 alle piccole bombe balcaniche di oggi, unisce lo stragismo tecnologico dell'Enola Gay ai rudimentali massacri dei generali d'oltre Adriatico. 
Non soltanto perché tre anni di guerra post jugoslava hanno fatto tanti morti quanti ne fecero le atomiche di Hiroshima e Nagasaki. 
Non soltanto perché oggi come allora la falce è cieca, si abbatte indistintamente su uomini, donne e bambini. 
E nemmeno soltanto perché dalle ultime tragedie in Krajina potrebbero nascere condizioni di pace, come cinquant'anni fa la cancellazione delle due città nipponiche pose fine alla guerra in Oriente. 
L'attualità di Little Boy è altrove, è nel tramonto di quel suo terribile primato che per mezzo secolo ha reso impossibile la guerra in Europa, è nel superamento di quel sistema di minacce incrociate che gli strateghi chiamavano "equilibrio del terrore" ma che ha condizionato la nostra psicologia collettiva ben più dei nostri eserciti, impedendoci, oggi, di reagire alle bombe del dopo Bomba. 
Per sempre? 
In un certo senso sì, perché resta e resterà nei governi responsabili la consapevolezza del limite invalicabile, perché la memoria dell'olocausto nucleare farà valere i suoi diritti. 
Ma è stata la memoria a garantire fino a ieri la pace in Europa, o è stata piuttosto l'esistenza di due blocchi che attorno a essa si erano organizzati, che avevano trasformato la paura della Bomba in ideologia comune malgrado fossero l'uno democratico e l'altro totalitario, che tenendo il dito sul grilletto dell'apocalisse stabilivano regole e confini delle bombe tollerate? 
La Bomba non ha salvato l'impero sovietico. 
Non era questo il suo ruolo. 
E quando il blocco comunista si è disfatto azzoppando il "sistema" tenuto a battesimo da Hiroshima, sono cominciati gli esami di un tempo diverso, disseminato di ordigni atomici quanto e più di prima ma privo ormai di quell'ordine irrinunciabile che i due Stranamore pentiti avevano imposto per cinquant'anni. 
Si è visto allora fin dove la Bomba di Hiroshima fosse arrivata. 
Come avesse contribuito all'Est alla repressione delle identità nazionali, etniche, religiose. 
Ma anche quanta strada avesse fatto nelle nostre coscienze garantite da un Male irripetibile, fino a che punto avesse sovrapposto ai nostri valori una pace anestetizzante, quanto avesse affievolito le nostre volontà assolvendo ogni distrazione. 
Ci furono, certo, guerre in pieno "equilibrio del terrore". 
Il Vietnam, l'Afghanistan, i conflitti mediorientali, peraltro dominati sempre, fino alla sconfitta nei due primi casi, dalla consapevolezza del limite supremo. 
Ma per mezzo secolo nessuna guerra potè scoppiare in Europa, nel cuore del confronto tra le due Bombe, là dove Hiroshima avrebbe potuto ripetersi. 
Oggi tutto è cambiato. 
Il trono che la guerra fredda aveva concesso alla Bomba si scopre improvvisamente vuoto, privato del suo potere mentre le eredi di Little Boy si frantumano in chissà quante diverse direzioni, mentre la proliferazione nucleare, abbassando la soglia del pericolo, annuncia la fine dell'ordine di Hiroshima. 
Questo è il messaggio che ci viene dal mattatoio al di là del mare: 
la Bomba vive, ma l'effetto Hiroshima è ferito a morte. 
Il problema allora non è domandarsi, come faceva ieri Eugenio Scalfari, se sia il caso di rimpiangere l'abilità (ma anche la ferocia, quando serviva) del maresciallo Tito. 
E nemmeno se si debba avere nostalgia della Bomba egemone, del suo dominio che molto impediva e tutto assolveva. 
La questione che il mondo ha di fronte, noi europei e europeisti prima di altri, riguarda la sostituzione del "sistema Bomba" in funzione pacificatrice senza pagare il prezzo di un altro Muro, la creazione di un nuovo deterrente credibile, la prevenzione di uno scenario che la memoria di Hiroshima non basta più ad escludere. 
In questa ottica dovremmo guardare alla Bosnia e dintorni noi discepoli di Little Boy che non abbiamo saputo rispondere alla prima vera sfida del dopo Bomba. 
KINDU. 
Nel 1961 trucidati tredici nostri aviatori. 
L'11 novembre 1961, due dei sei "C 119" della 46 Aerobrigata richiesti dalle Nazioni Unite all'Italia per un "ponte aereo" di rifornimenti alla popolazione locale e ai presidi dell'Onu, atterrarono all'aeroporto di Kindu con un carico di automezzi da esplorazione per il contingente malese dell'Onu. 
Gli aviatori italiani erano a pranzo quando una sessantina di uomini dell'"Armee Nationale Congolaise", ammutinati, fecero irruzione nel locale e li scambiarono per soldati belgi. 
Li picchiarono e portarono nel carcere di Kindu. 
Poco dopo li fucilarono davanti a una folla delirante: 
alcune salme vennero gettate nel fiume, altre fatte a pezzi e vendute sui banchi del mercato. 
TANZANIA. 
Sequestrati e liberati cinque missionari USA. 
I sequestro era avvenuto lo scorso sabato. 
Nel corso dell'incursione dei fuorilegge, un sesto civile statunitense era riuscito a sfuggire ai banditi. 
Annunciando che i cinque "stanno bene e sono in buone mani", un portavoce della Chiesa Battista, senza fornire ulteriori particolari, ha detto che il rapimento era avvenuto a scopo di furto. 
Lo stesso esponente della Chiesa Battista ha precisato che il gruppetto era formato da tre fuorilegge e che uno di loro era morto. 
Infatti il corpo senza vita di uno dei banditi è stato trovato tra i rottami del fuoristrada sul quale erano stati caricati gli ostaggi. 
Quattro tecnici italiani e due dei loro figli sono stati rapinati e uccisi dai banditi durante una gita in un'oasi naturalistica. 
Zaire, strage nel parco dei gorilla. 
L'attacco sabato su una strada frequentata. 
Sono stati risparmiati soltanto in due: 
"Hanno fatto fuoco prima su mio marito. 
Avevano divise militari ed il volto coperto". 
KINSHASA - Li hanno trucidati, incuranti della presenza di due bambini. 
I corpi di Adelio Castiglioni, dei suoi figli Samuele, 5 anni, e Roberta, 11, di Luigi Cazzaniga, di Tarcisio Cattaneo, di Michelangelo Lamberti sono stati abbandonati sulla strada dai loro carnefici. 
La tragedia è avvenuta sabato mattina (ma la notizia è giunta in Italia solo ieri) in uno dei parchi naturali più belli del mondo, quello di Virunga, in Zaire, famoso per i gorilla di montagna. 
I quattro adulti erano cooperanti dell'Associazione Mondo Giusto e a Goma, ai confini con il Ruanda, stavano realizzando un serbatoio idrico in un campo profughi. 
Nel weekend avevano raggiunto il parco distante un centinaio di chilometri dalla loro base. 
Assieme ai sei assassinati avevano preso posto sulle jeep anche la moglie zairota di Castiglioni, Bagora Kikuru (detta Noella), rimasta ferita non gravemente e ora ricoverata all'ospedale di Rutshuru, un quinto volontario, Flavio Riva, miracolosamente illeso, ma ora in grave stato di choc, e un numero imprecisato di loro colleghi e amici. 
Della dinamica dell'omicidio si sa poco: 
il gruppo aveva appena imboccato la strada di accesso al parco, una strada abbastanza frequentata, quando è stato bloccato da un gruppo di uomini armati. 
L'unica sopravvissuta all'agguato, Noella Castiglioni, ha raccontato che ad attaccarli sono stati banditi, che indossavano divise militari e avevano il volto incappucciato e che "hanno sparato a sangue freddo prima contro mio marito che aveva tentato di scendere dall'auto e poi contro le altre persone". 
"Sono stati derubati e poi uccisi _, ha ribadito al telefono dalla sede di Mondo Giusto a Lecco il direttore, Domenico Colombo, che pure ha ammesso di non essere in possesso di maggiori dettagli. 
Le salme ieri sono state recuperate e portate a Goma. 
L'escursione era guidata da Castiglioni, un esperto dei luoghi che aveva visitato spesso e che conosceva bene anche grazie alla moglie zairota. 
Era sicuro che non ci fossero pericoli: 
si era fidato a tal punto da portare con sè anche i due figli più piccoli. 
Il parco di Virunga, a cavallo tra le frontiere dello Zaire, dell'Uganda e del Ruanda, è il più antico dell'Africa. 
Creato nel 1925 sta però lentamente morendo per il bracconaggio esercitato dai profughi ruandesi (soprattutto di etnia hutu) e dei militari zairoti. 
Non si salvano neppure i superprotetti e intelligentissimi gorilla di montagna come denunciò l'antropologa Dian Fossey, uccisa in circostanze misteriose nel 1985. 
La carne degli animali ammazzati clandestinamente si trova abitualmente sui mercati di Goma e dei villaggi dello Zaire orientale. 
Tutti, incluse le autorità, conoscono la loro provenienza, ma nessuno dice e fa nulla per prevenire il massacro di capi selvatici. 
D'altro canto, se è vero, come ha detto all'Ansa il segretario del vescovo di Goma, Faustino Angabu, che la strada percorsa dal gruppo di italiani massacrati sabato era considerata sicura, è pur vero che lo Zaire è uno dei Paesi più pericolosi di tutta l'Africa. 
A parte le bande armate (di profughi affamati, di predoni e di banditi) che lo infestano in lungo e in largo, perfino polizia e soldati hanno abdicato al ruolo di tutori dell'ordine e taglieggiano la popolazione: 
non è difficile imbattersi in un posto di blocco militare che si può superare soltanto pagando una "tassa". 
Sbarcare all'aeroporto di Kinshasa è una vera e propria avventura. 
Bisogna guardarsi bene dall'affidare il proprio passaporto agli agenti di frontiera che non hanno nessuna remora a farlo sparire e farlo ricomparire solo dopo una ricompensa di una decina di dollari. 
I doganieri aprono invece il bagaglio e con mano lesta fanno sparire una parte del contenuto delle valigie. 
Disperazione a Lecco nella sede di Mondo Giusto, l'organizzazione per la quale le vittime seguivano gli aiuti ai profughi del Ruanda. 
"Mercoledì avrebbero lasciato l'Africa". 
La famiglia Castiglioni sarebbe rientrata per sempre in Italia, Lamberti invece era arrivato da una settimana. 
Cazzaniga, un elettricista in pensione era partito entusiasta qualche mese fa. 
"Erano tutti felici di partecipare ai progetti di Cooperazione". 
Dal nostro inviato Locate Varesino (Como) - Lavoravano per un mondo giusto, hanno trovato un destino infame. 
Adelio Castiglioni aveva deciso di rientrare per sempre dallo Zaire, e sabato scorso, nell'ultima telefonata, aveva confermato: 
"Mercoledì arriviamo tutti, io, Noella, i bambini, basta Africa ...". 
Invece, nell'afa pomeridiana di Locate Varesino, casetta a due piani sullo stradone principale, a Luigi Castiglioni ieri è arrivata un'altra telefonata - "Suo fratello è morto". 
"Ci hanno chiamato alle cinque - quelli dell'Associazione Mondo Giusto, ci hanno detto che zio Adelio era stato ammazzato coi bambini ...", sgrana gli occhi una delle nipoti, Barbara, 20 anni. 
Adelio Castiglioni, 52 anni, era un architetto malato di Africa. 
Dieci anni fa aveva cominciato a viaggiare nello Zaire, si era legato ai volontari lecchesi per collaborare a mille progetti: 
centrali -, strade, abitazioni. 
Laggiù aveva trovato anche un amore, all'anagrafe Bagora Kikuru, per tutti Noella: 
nel 1987 l'aveva portata a Locate e l'aveva sposata. 
"Per lui il lavoro nello Zaire era tutto - racconta Barbara -, ma quando erano nati Roberta e Samuele aveva capito che non avrebbe potuto restare lì per sempre. 
I bambini avevano fatto le scuole elementari, per le medie zio Adelio avrebbe preferito studiassero in Italia. 
Il lavoro era finito, ormai facevano i turisti". 
Presentimenti? 
"Ma no, l'anno scorso erano stati in Ruanda in piena guerra e non era successo niente. 
Chi andava ad immaginare che saltassero fuori i predoni ...". 
Era pronta anche lei, raccontano in paese, per il grande ritorno di tutta la famiglia: 
"Abbiamo dovuto telefonarle. 
Con calma le abbiamo spiegato ...", dice Barbara, alle spalle il via vai di pochi amici rimasti a Locate. 
Anche don Battista, il parroco, che a Mondo Giusto dà una mano con offerte e qualche viaggio. 
"Sì, erano un punto di riferimento - spiega Sandra Carsana, volontaria dell'associazione -, al contrario degli altri, là da poco". 
Destino forse più infame, per gli altri morti. 
Michelangelo Lamberti, 30 anni, geometra lecchese: 
nello Zaire era arrivato per la prima volta martedì scorso, assieme al capo cantiere Tarcisio Cattaneo, 45 anni, di Calolziocorte. 
Lavoravano entrambi per l'impresa "Pietro Carsana" di Lecco, erano in ferie, avevano voluto provare quell'esperienza consigliata da Sandra Carsana, presidente del consiglio di amministrazione. 
"Erano entusiasti" ricordano a Lecco. 
Anche Luigi Cazzaniga, 65 anni, milanese di Solico, elettricista in pensione, non era proprio un veterano: 
"La situazione si era aggravata dopo la guerra nel Ruanda - dice Domenico Colombo, fondatore di Mondo Giusto, che da 23 anni si occupa di cooperazione nello Zaire -, ma non c'erano stati segnali di reale pericolo. 
Questo non significa che i rischi non ci siano: 
solo negli ultimi dieci anni, in terra di missione sono morti 144 fra missionari e volontari, e 22 erano italiani". 
"Che cosa faremo adesso? 
Continueremo il nostro lavoro", dicono i volontari. 
Che, nella tensione, accennano anche ad una polemica: 
"Il ministro Susanna Agnelli ci ha telefonato di persona - dice Colombo -, ma dalla Farnesina la collaborazione all'inizio è stata scarsissima". 
La più antica riserva naturale d'Africa. 
Virunga, regno delle scimmie tra i vulcani. 
MILANO - Il parco dei Virunga, teatro della tragedia, è conosciuto in tutto il mondo grazie alla storia di Dian Fossey, la studiosa americana che ha dato la vita nel tentativo di salvare i gorilla di montagna della zona. 
La vicenda è stata ricostruita anche al cinema, con il film "Gorilla nella nebbia" interpretato da Sigourney Weaver. 
Al centro della battaglia della Fossey, che prima di esservi uccisa dedicò vent'anni a questa zona africana, c'era il grande problema della conservazione ambientale. 
Dian Fossey arrivò nella zona per studiare il comportamento dei gorilla abituati a vivere tra i monti, non più di quattrocento esemplari, vi si stabilì e condusse una difficile lotta contro tutto e tutti. 
Pagando con la vita. 
Il parco dei Virunga era diventato improvvisamente famoso dopo il successo del film. 
E i visitatori erano aumentati nel giro di poco tempo. 
I confini tra Ruanda, Zaire e Uganda costituivano un itinerario che rientrava nei cataloghi di viaggi organizzati. 
Almeno fino a quando questo pezzo di terra africana non è diventato, nel 1994, teatro di guerre civili tra diverse culture. 
Da allora il parco è occupato da gruppi di guerriglieri, banditi e ultimamente da miliziani che utilizzano questa zona per organizzare campi di addestramento. 
La vita di Dian Fossey, che per i suoi studi aveva abbandonato una comoda esistenza, è tuttora avvolta da molti aspetti misteriosi. 
Eroina per molti, spericolata per altri. 
Lottò per tentare di salvare una specie in via di estinzione, vide successi e grandi delusioni, ma alla fine fu assassinata da ignoti pochi giorni dopo il Natale '85. 
aveva infatti tentato di intervenire nelle lotte fra tribù rivali, contrastò con tutte le sue forze i mercanti di animali europei e i bracconieri. 
Da sola, per anni, si addentrò nella foresta portando avanti una crociata in difesa dei gorilla che non piaceva agli indigeni, non era in sintonia con gli interessi turistici, irritava i cacciatori alla ricerca di trofei tra i gorilla (teste da impagliare, mani da vendere). 
Ora, a diversi anni di distanza dalla sua morte, tutte queste difficoltà si sono fortemente accentuate a causa della guerriglia. 
Il parco dei Virunga è diventato zona pericolosa, dove è proibito avventurarsi senza scorta. 
L'imprudenza della ricercatrice, che nella sua capanna di Karisoke aveva trovato una ragione di vita, si è ripetuta altre volte in questi ultimi anni: 
soccorritori che portavano aiuti al popolo in guerra, isolati turisti hanno conosciuto da vicino la ferocia di miliziani e guerriglieri. 
Inevitabile anche il decadimento da un punto di vista naturalistico: 
il parco Virunga, la più antica riserva naturale d'Africa - creata nel 1925 ed estesa per oltre 300 chilometri - è ora esposta a gravi rischi di desertificazione e degrado ambientale anche per i sistematici episodi di bracconaggio. 
"Nei campi si sopravvive ma intorno tutto muore". 
Anche qui tutto bene, a parte il vizio del fumo che non riesco a smettere. 
La situazione è stazionaria. 
Vi sono sempre 300 mila profughi che vivono in baracche improvvisate e ricevono alimenti dall'Onu. 
Ci sono 1500 calorie al giorno, abbastanza per sopravvivere, mentre tutto il resto dello Zaire continua piano piano a regredire ...". 
È un brano dell'ultima lettera di Luigi Cazzaniga (uno degli italiani trucidati ieri in Zaire) arrivata al fratello Angelo e alla cognata Teresa tre settimane fa. 
Cazzaniga era uno tra le centinaia di "cooperanti" italiani che lavorano in Africa, accanto ai missionari di vari ordini religiosi. 
Inquadrati in almeno 140 delle 152 organizzazioni non governative riconosciute dalla Farnesina, ma anche in una miriade di piccole associazioni, i nostri connazionali si concentrano in Burundi, Etiopia, Mozambico, Senegal e Zaire. 
Ed è proprio in questi Paesi - definiti "prioritari" dai programmi di aiuto internazionali - che si sono già contate numerose vittime. 
"Nello Zaire, comunque, prima di ieri, non si erano mai verificati incidenti di una simile gravità ai danni di cooperanti - sottolinea Paolo Cereda, responsabile per la Caritas italiana dei progetti nell'area -. 
Certo, la situazione è di estrema tensione e violenza: 
si vive in un clima infernale e la sera nessuno si sogna di uscire per le strade di Goma, ma a noi non erano mai giunte minacce dirette. 
Quanto al parco dove sono stati assaliti, ormai tra bracconieri, sbandati e guerriglieri nel Virunga è meglio non avventurarsi. 
Non so se qualche agenzia organizza viaggi per studiosi ed esperti, ma turisti non ce ne sono più". 
Cereda, che era stato a Goma la scorsa primavera e aveva incontrato Castiglioni, spiega che nell'area, specie dopo il genocidio e l'esodo di profughi dal Ruanda, i problemi si sono moltiplicati, ma mentre alcune organizzazioni internazionali stanno facendo le valige e abbandonano i campi ("Finito l'effetto televisivo si sono esauriti i fondi"), quelle italiane restano sul campo. 
Accanto a Mondo Giusto, che sta realizzando acquedotti e centrali idroelettriche, la Caritas italiana finanzia un progetto sanitario in tutta la Diocesi di Goma, che è grande come l'Emilia Romagna. 
Il Coopi (Cooperazione internazionale), gruppo aconfessionale di Milano, si occupa dei rifugiati ruandesi nei campi profughi. 
Medicus mundi, gruppo cattolico di Brescia, gestisce un ospedale psichiatrico. 
Poi ci sono il Coe di Barzio (Lecco), lo Svi di Brescia e i missionari comboniani e saveriani. 
Sono soprattutto questi ultimi che, in altri Paesi africani, hanno pagato il prezzo di sangue più alto. 
Come padre Pietro Turati, bresciano, accoltellato nel febbraio 1991 nel villaggio somalo in cui dirigeva un lebbrosario. 
E don Franco Ricci, barese, falciato a soli 44 anni dai banditi del Sidamo (sud Eritrea) nel giugno 1992. 
E Antonia Locatelli, laica, 55 anni, uccisa sempre nel '92 con un colpo in bocca e uno al cuore mentre cercava di difendere le ragazze della "sua" scuola professionale, in Ruanda. 
Sgarbi dall'Iran: 
TEHERAN - Nemmeno dal lontano Iran Vittorio Sgarbi si dimentica di uno dei suoi bersagli preferiti. 
E parlando con il ministro degli Esteri di Teheran Ali Akbar Velayati di integralismo, di fanatismo, dei problemi religiosi che allontanano la comprensione tra il mondo cristiano e quello musulmano, tira in ballo lei, Irene Pivetti. 
E quel contestatissimo rosario di espiazione che la presidente della Camera avrebbe recitato dopo l'inaugurazione della Moschea di Roma: 
"È stata un'azione scellerata, ma invitarla in Iran e dare segni di tolleranza nei confronti della cultura cattolica - ha detto il deputato azzurro - potrebbe fare cambiare idea all'onorevole Pivetti, che è una ragazza intelligente". 
Perché, aggiunge il presidente della Commissione Cultura, "bisogna avviare un dialogo tra la cultura islamica e la cultura cattolica" che consenta di "emarginare il fanatismo". 
Un compito, questo, che secondo Sgarbi ha svolto in maniera illustre, negli anni, Giulio Andreotti. 
"Per gli iraniani - ha detto - egli è un punto di riferimento ma in Italia la sua immagine viene liquidata per un'azione scellerata della magistratura". 
La difesa di Andreotti e l'attacco alla Pivetti sono temi cari al deputato critico d'arte: 
"Per il mondo islamico - ha constatato - restano come punti di riferimento personaggi negativi e all'opposto di Andreotti, come appunto la Pivetti. 
E alle spalle della Pivetti c'è Bossi". 
Ma lui, dice, è pronto a tendere la mano: 
"Io ho detto a Velayati che anche questa materia così rozza può essere plasmata aprendo un confronto sul piano culturale". 
Sgarbi ha spiegato che la Pivetti non ha autorizzato una visita in Iran di tutta la commissione Cultura. 
Il premio Nobel ottimista: 
la salvezza non è lontana, il rafforzamento della lira è "fantastico", ma i partiti non devono rimettersi a litigare. 
Modigliani: 
"Italia sulla strada giusta". 
"Però prima di votare bisogna approvare la Finanziaria e cambiare l'articolo 138". 
"Il cambio si è ristabilito, e questo è fondamentale. 
Anche il costo del denaro potrebbe calare. 
Ora però deludere i mercati sarebbe suicidio". 
"Purché i partiti non si rimettano a litigare ...". 
Il Parlamento ha licenziato la riforma delle pensioni, i mercati brindano, la lira va, si fa per dire, alle stelle. 
E perfino lui, Franco Modigliani, che negli ultimi mesi non ha certo lesinato alla nostra classe politica e di governo moniti severissimi, oggi vede rosa. 
La salvezza non è poi così lontana. 
Purché i partiti, appunto, "non si rimettano a litigare". 
Quello del premio Nobel è come sempre l'ottimismo tipico del grande vecchio dell'economia. 
Accompagnato da elementi di cautela e da vari "se". 
Come Giovanni Agnelli, anche Modigliani si guarda bene dal dire che "la festa è ricominciata". 
Anzi. 
Gli esami, per la nostra economia, non sono finiti. 
"L'Italia ha fatto passi avanti importanti: 
ora, credo lo si possa dire, il vostro Paese è incamminato sulla strada giusta". 
C'è una condizione da rispettare però. 
"Non si può - ammonisce Modigliani - andare a votare senza prima avere approvato la Finanziaria, e senza avere fatto anche altre cose, come la revisione dell'articolo 138 della Costituzione: 
questo vogliono i mercati, deluderli sarebbe un suicidio". 
Basta litigi, dunque. 
Già, non litigare. 
Ma intanto la Finanziaria '96 non è ancora partita e già si sono accesi i primi fuochi. 
Lamberto Dini si è visto più volte con i ministri economici nei giorni scorsi per metterne a punto l'impianto. 
Lo farà anche questa settimana: 
l'obiettivo è presentare la manovra entro la metà di settembre. 
Eppure i vari gruppi si sono affrettati a mettere i loro "puntini sulle i" del documento e la ripresa dell'attività politica si annuncia come l'ora della verità su questo fronte come su quello più generale del nodo elezioni sì elezioni no. 
Sul quale è arrivato, puntuale, anche il richiamo del presidente Scalfaro. 
I progressisti frenano il presidente del Consiglio sui ventilati tagli alla spesa sanitaria e chiedono che la prossima Finanziaria sia "una grande occasione di rilancio e di sviluppo per il Sud e per il Paese". 
Chiedono altresì la piena attuazione della politica dei redditi: 
in altre parole la restituzione ai lavoratori del potere d'acquisto perso con l'inflazione. 
An batte il tasto del Mezzogiorno: 
voteremo sì se finirà la logica punitiva nei confronti di queste regioni, dice Gianfranco Fini. 
Romano Prodi vuole che Dini alzi il tiro della sua azione con "un forte messaggio di lotta all'inflazione". 
Sulle questioni di metodo, inoltre, sembra tramontata l'idea di varare almeno il "collegato", vale a dire il cuore della Finanziaria, per decreto. 
Se battaglia ci sarà, questa si dovrà svolgere alla luce del sole, in Parlamento. 
Ed è qui che nascono le preoccupazioni. 
Perché alla Camera le ragioni della politica potrebbero avere la meglio su quelle dell'economia. 
Proprio adesso che la nave Italia sembra essersi avviata sulla rotta giusta. 
Modigliani, infatti, non è il solo a vedere dopo molti mesi una luce in fondo al tunnel. 
Paul Samuelson ha fatto parzialmente marcia indietro rispetto al suo giudizio inizialmente negativo sulla riforma delle pensioni, sulla quale Modigliani mantiene invece le sue perplessità. 
Rudiger Dornbusch vede negli ultimi dati una svolta positiva. 
Nessuno parla più di baratro imminente e di crisi finanziaria. 
Secondo Modigliani "che la lira sia arrivata a 1.125 contro il marco è proprio fantastico". 
Perché il rafforzamento del cambio è la chiave di volta di tutto. 
La svalutazione dei mesi scorsi ha fatto salire i prezzi e ha provocato il rialzo dei tassi d'interesse. 
Adesso può cominciare il ciclo inverso: 
"Anche il costo del denaro può gradualmente calare". 
Sempreché "i partiti non si rimettano a litigare". 
Il protagonista. 
Dall'ossessione nazionalista alla negazione dell'Olocausto. 
Fino alla rivincita. 
Fra lui e Milosevic comportamenti identici e simili obiettivi. 
Franjo Tudjman ha atteso cinque lunghi anni, per consumare la sua implacabile vendetta. 
L'occasione propizia gliel'ha offerta Alija Izetbegovic, presidente musulmano di Bosnia, il quale, pure, non si è mai fidato di quell'ex comunista, ex generale di Tito, pseudo storico e ultra nazionalista che governa, eletto a furor di popolo, la Croazia. 
Questa volta, però, non aveva alternative: 
Tudjman assapora la rivincita lentamente, come un sorbetto al limone, da Brioni, località di villeggiatura vicino a Pola, dove passa le vacanze sulle orme di Tito. 
Chi lo ha incontrato lo descrive abbronzato, rilassato, in tenuta sportiva, vero emulo del grande Maresciallo. 
Tutto cominciò proprio lì, in Krajina nell'agosto 1990. 
Sostenevano (con un certo fondamento) di essere discriminati dai provvedimenti anti serbi che Tudjman aveva preso per "riequilibrare i rapporti di potere tra le due comunità". 
Di fatto Belgrado li aizzava e li organizzava, al punto che, dopo aver proclamato l'autonomia della regione, finirono con il decidere l'annessione alla Serbia nel marzo 1991. 
La Vojna Krajina (confine militare) è sempre stata una polveriera. 
Lo sapeva benissimo Ferdinando I d'Austria, re d'Ungheria e Croazia, quando nel 1527 diede per la prima volta un sistema di regole e doveri alle popolazioni indotte a stabilirsi ai bordi dell'impero per formare un cuscinetto tra gli Asburgo e gli Ottomani. 
Nel 1630 Ferdinando Secondo emise un vero proprio corpus legislativo chiamato Statuta Valachorum. 
Da allora le guerre tra Vienna e la Porta furono combattute innanzitutto da loro, i Valacchi o Morlacchi, pastori di origine rumena e albanese convertiti al cristianesimo ortodosso, signori di una "marca" sempre contesa. 
Si uccisero nella Prima e nella Seconda Guerra Mondiale. 
E si massacrano ancora. 
Che cosa vuole adesso Tudjman: 
riprendersi quello che i serbi gli hanno sottratto o culla in mente un progetto ben più ambizioso? 
Una sorta di Grande Croazia che si contrapponga alla Grande Serbia del suo ex compagno e ora arcinemico Milosevic? 
Idee e programmi ardimentosi non sono mai mancati nella mente di Franjo. 
Nel 1941 appena diciannovenne non accetta il dominio nazista e il regime fantoccio guidato dal sanguinario Ante Pavelic, scappa in montagna e raggiunge le formazioni comuniste di Josip Broz (metà sloveno metà croato), meglio conosciuto come Tito. 
Lo segue poco dopo il fratello minore che morrà a soli diciassette anni. 
La lotta partigiana gli dà coraggio e durezza. 
La Jugoslavia titoina gli offre una brillante carriera militare dalla quale si ritira nel 1960 con il grado di generale. 
Nel 1967 fa scandalo la "dichiarazione sulla lingua" sottoscritta da diciotto istituti di cultura e da intellettuali "di regime" come Miroslav Krleza, membro del Comitato Centrale della Lega dei Comunisti e amico personale di Tito. 
Si propone di introdurre il croato nelle scuole e sui giornali, al posto del serbo croato simbolo di centralismo jugoslavo, cioè dominio dei serbi perché, anche grazie agli equilibrismi titoisti, sono sempre stati loro ad occupare le posizioni preminenti nel Partito, nell'Esercito, nell'Amministrazione Pubblica. 
Nazionalismo, dunque, significa immediatamente fronda antigovernativa e antisocialista. 
Nel 1971 - 72, un'ampia purga colpisce i dissidenti. 
Quel giro di vite trasforma la Croazia in una sorta di "Repubblica silenziosa", quasi una Cecoslovacchia meridionale. 
Cacciato dal Partito, rinchiuso per due volte in prigione, Tudjman sviluppa in modo ossessivo il suo nazionalismo. 
E si imbarca in una grossolana operazione di revisione storica, con l'intento di rovesciare i miti e i tabù ufficiali. 
Comincia a contestare le cifre canoniche sul triplo genocidio (di serbi, zingari ed ebrei) commesso durante la Seconda Guerra Mondiale dagli Ustascia di Pavelic, la cui missione patriottica verrà rivalutata. 
Di qui a negare l'Olocausto tout court il passo è breve e Franjo, ormai diventato un leader politico, lo compie senza esitare. 
Nel 1989 pubblica un libro intitolato "L'impasse della verità storica" che è un florilegio di luoghi comuni antisemiti, antiserbi e antigitani. 
Insomma, per superare la vulgata comunista scivola in un rozzo fascismo da bancarella. 
Eppure, nel grande caos di quegli anni diventa un faro luminoso. 
Fonda la Comunità Democratica Croata, un partito ipernazionalista che egli, per renderlo accettabile all'estero, definisce ispirato alla Cdu di Helmut Kohl. 
lo Stato e la Patria vengono prima di tutto, di Dio, della Verità, della Dignità Umana. 
Il 29 novembre 1992 annuncia che i confini della ex Jugoslavia vanno rivisti, e tutto il popolo croato dovrà essere compreso nelle frontiere "storiche e naturali" della Croazia, cioè quelle tracciate da Pavelic sotto la protezione della Croce Uncinata. 
Adesso il suo esercito sta marciando diritto verso questo traguardo. 
Dunque, abbiamo a Zagabria un dittatorello che fa da pendant al piccolo zar di Belgrado? 
I comportamenti sono identici e simili gli obbiettivi. 
La differenza è che Tudjman ha sempre giocato di rimessa. 
Prima di proclamare la secessione ha esitato a lungo, conscio della debolezza intrinseca della Croazia e ha tentato la carta di una Confederazione Jugoslava. 
Alla guerra è stato trascinato soprattutto, ha sempre usato lo scacchiere internazionale facendosi gli amici giusti. 
"Danke Deutschland", cantavano i croati il giorno dell'indipendenza. 
E sono gli americani adesso ad aver riarmato, addestrato, preparato l'esercito di Zagabria. 
La voglia di prendersi una fetta di Bosnia Tudjman non l'ha mai nascosta, anzi, l'ha condivisa con Milosevic e insieme hanno discusso un piano di spartizione. 
Ma l'opportunismo del presidente croato lo spinge a muoversi solo e quando i suoi potenti protettori glielo consentono, come spiega Noel Malcolm, giornalista inglese che ha scritto la migliore storia della Bosnia finora pubblicata (anche se decisamente anti serba). 
MILANO - Apre bocca e scatena tempeste. 
Che parli di secessione o di governo, di possibili alleati o di sicuri nemici, Umberto Bossi si trascina dietro un carico di denunce, di epiteti, di indignazione da record italiano. 
L'ultima provocazione, lanciata qualche sera fa in un comizio nel bergamasco, gli è già valsa una sfida a duello (dal coordinatore lombardo del Msi nonché conte Massimiliano Molini di Valliboni) e una promessa di denuncia per "minacce, intimidazioni e istigazione a delinquere" da parte di Mirko Tremaglia, attivissimo esponente di An. 
Che ha combinato il Senatur? 
Secondo quanto riportato da un quotidiano di Bergamo, con tono vagamente squadrista avrebbe sibilato ai suoi: 
"Se sapete che qualcuno ha votato An, state attenti, prendete nome e cognome. 
Su questo non scherzo: 
al momento giusto, se sarà necessario, la Lega andrà a casa a prenderli, li abbiamo già cacciati i fascisti dal Nord. 
Francesco Storace, sanguigno portavoce di An, è pure lui uno che con le parole va giù duro. 
Ma stavolta sceglie la battuta: 
"La colpa vera, diciamolo, è di Basaglia. 
Contro Bossi l'unico ricorso possibile è quello all'autorità manicomiale ...". 
Tremaglia invece non ha nessuna voglia di scherzare: 
"Questo è enorme - si indigna - e supera ogni limite di decenza civile e di offesa al diritto. 
Bossi ha commesso reati gravissimi in questa occasione: 
minacce, intimidazioni, istigazione a delinquere. 
Ancora una volta ha violato il codice penale, che deve esistere anche per lui. 
Non si può più ignorare tutto ciò: 
Una legge che con il Senatur potrebbe essere durissima: 
dopo le ripetute, violente dichiarazioni dei giorni scorsi sulla eventualità che il Nord scelga la secessione o, meglio, il separatismo, è infatti inquisito per l'ipotesi di attentato all'unità nazionale: 
reato gravissimo, che può portare addirittura ad una condanna all'ergastolo. 
Non che il Senatur se la sia presa più di tanto, a dire il vero, se ha pensato di ironizzare autodefinendosi "l'ergastolano di Mantova". 
Ma Tremaglia in questo caso è decisissimo, e invoca esemplari punizioni: 
"Non è possibile - si lamenta il presidente della commissione Esteri - che Bossi rimanga sempre impunito, perché viene considerato matto o buffone e così gli si permette di fare inaudite affermazioni che cancellano il codice penale. 
Deve pagare anche lui alla giustizia come capita per ogni delinquente: 
a tutela dei cittadini elettori di An che Bossi vorrebbe colpire con le sue operazioni di "pulizia etnica". 
Storace però alle denunce, alle minacce di galera, all'intervento dei magistrati, insomma, non ci crede tanto. 
Per lui la questione è tutta, e squisitamente, politica: 
D'altra parte, non è la prima volta che fa certe sparate: 
Però "siccome siamo in democrazia, finché la gente lo vota lui può pure continuare a dire certe assurdità". 
Ma se per Storace Bossi è una specie di personaggio folkloristico incapace d'intendere e di volere, qualche colpevole vero, nella vicenda, c'è: 
"Lo dico come Petrolini: 
"Non ce l'ho con te, ma con chi ti sta accanto ...". 
E aggiunge: 
"Ancora più grave poi è l'atteggiamento del governo, che non prende posizione davanti alle stronzate di Bossi perché la sua sopravvivenza dipende dai voti della Lega". 
Detto questo, però, Storace mette in mostra i muscoli: 
"Paura delle minacce di quel pazzo? 
Come dicono le ragazze di "Avanzi", "ma de che, ahò?". 
Via, neanche Cossutta ora parla più di fascismo, il clima nel Paese è cambiato, chi volete che ci tocchi?". 
"Fa benissimo a mandare chi vuole alla conferenza Onu, mica la possono crocifiggere ...". 
"Le Erinni perseguitano la Pivetti". 
Giovanna Melandri è preparata? 
"Mi dà fastidio soltanto quando si comporta come una piccola democristiana". 
ROMA - Lei le chiama le Erinni, e certamente esagera perché è proprio difficile immaginare scomposte o esagitate la beneducata Giovanna Melandri o la materna Alberta De Simone. 
Però Tiziana Maiolo le vede così, anzi accomuna nella definizione una quindicina di parlamentari progressiste. 
No, non è solo rivalità di schieramento, stavolta la forzista garantista presidente della commissione Giustizia parla per altruismo, a nome di una causa che considera buona, giusta e, probabilmente, impopolare: 
difendere Irene Pivetti, attaccata da Melandri e compagne perché vuole mandare tre delegati maschi a Pechino, alla conferenza internazionale sulle donne. 
Forza Italia della presidente della Camera ha detto di tutto, "arrivista, parziale, teleguidata da Scalfaro", eppure proprio la Maiolo scende in campo, come direbbe il Cavaliere, a difendere l'Irene. 
Questo, dunque, è uno sfogo a spada sguainata e chissà se la presidente Pivetti gradirà, se anche lei sospetterà, come sosteneva un maschio (naturalmente), "se due donne si mettono d'accordo, lo fanno sempre alle spalle di una terza". 
Vuole mandare Mirko Tremaglia alla Conferenza Internazionale delle donne a Pechino? 
La Melandri, la Gaiotti de Biase e tutte le altre Erinni si sono offese perché volevano andarci loro. 
Che vuol dire "la Melandri è preparata sull'argomento" .... 
Non è mica la sola. 
Io non mi sono certo offesa perché la Pivetti non mi ha mandato a Pechino. 
L' hanno fatto anche con me, so come funziona. 
Se vuole le racconto un po' di aneddoti sulla solidarietà tra donne deputate ...". 
Si accomodi. 
"Io sono presidente della commissione Giustizia. 
Toccava a me indicare la relatrice per la legge sulla violenza femminile. 
Per non aver accettato imposizioni, ne ho passate di tutti i colori. 
L'ho sempre ritenuta una amica, ma lei voleva fare la relatrice a tutti i costi. 
Andava ogni giorno da Berlusconi, poi veniva da me e mi diceva "Stai dalla parte degli stupratori, farò campagna elettorale contro di te". 
Alla fine si è dimessa da Forza Italia. 
Dopo la sua, è cominciata la persecuzione delle progressiste. 
Loro la Lagostena non la volevano, ma non volevano neppure Alessandra Mussolini, che invece io ho sostenuto fino alla fine. 
Mi blandiva: 
"Tu che sei così sensibile, una compagna .... 
Non puoi nominare la Mussolini". 
Io ho tenuto duro. 
Non ci crederà, lo sa che alla fine le Erinni sono andate a congratularsi con lei? 
"Cara Alessandra, siamo così contente". 
Intanto, tra una rissa e l'altra, la legge sulla violenza non è ancora pronta e la delegazione italiana andrà alla conferenza di Pechino senza. 
"Non è vero, questa è un'altra bufala delle Erinni. 
Una legge c'è. 
Non è colpa mia se, per far approvare un'altra norma che aspettava da tempo, la legge sulla custodia cautelare, s'è perso del tempo". 
Senta, Maiolo, a Montecitorio siete poche, i giornali vi intervistano solo se piangete alla Camera, dite di avere poco potere ed è vero, la Corte costituzionale vi ha tolto pure le quote .... 
Non sarebbe meglio andare d'accordo? 
"Per le quote meno male, io sono stata sempre contrarissima. 
La parità dei diritti va conquistata dentro i movimenti anche se è dura, ci sono un sacco di uomini cretini che vanno avanti lo stesso, i maschi sono più intrallazzoni. 
Da noi per esempio vanno continuamente in pellegrinaggio a via dell'Anima. 
Oddio, non che Berlusconi sia un gran femminista. 
L'altro giorno, alla nostra convention organizzativa, ne ha detta una ...". 
Cioè? 
"Se n'è uscito con questo esempio: 
"Tra elezioni amministrative e politiche c'è la stessa differenza che tra la donna che portate fuori per un weekend e quella che scegliete come madre dei vostri figli". 
Io l' ho guardato male e lui è venuto a darmi un bacino. 
Me lo sono preso: 
"Però adesso mi sposi", gli ho detto. 
Comunque, per tornare alle quote e alla difficoltà di far politica, credo che Livia Turco abbia proprio ragione: 
le donne danno la scalata al potere in modo più diretto e dunque più ingenuo, perciò finiscono con lo scannarsi tra di loro. 
Invece guarda D'Alema e Veltroni .... 
Però io ho speranza , si può cambiare. 
Vabbè, l'attacco delle Erinni alla Pivetti non lascia molto spazio alla speranza. 
Povera Pivetti ...". 
"Io l'ho sempre difesa. 
Certo, quando si mette a fare la piccola democristiana non mi piace. 
Si capisce che dice "bisogna fare il centro" solo perché ha una stramaledetta paura di ritrovarsi senza poltroncina da presidente della Camera. 
Anch'io non sarò più presidente della commissione Giustizia: 
Amen. 
Vedrete che su Pechino le Erinni cercheranno di farle cambiare idea e, se sceglierà di fare la democristiana, troverà un trucco per mandare pure la Melandri ". 
Ma la Melandri studia da mesi tutte le questioni della Conferenza Internazionale .... 
"Al posto della Pivetti non cederei. 
Ha fatto di testa sua sulla base di un diritto. 
Mica la possono crocifiggere". 
Polemica sull'uso degli opinion leader "schierati", la destra si scatena contro Rai 3: 
An: 
dipende. 
MILANO - Politici "mascherati" da esperti, attenti, Alleanza Nazionale vi spia ed è pronta a segnalare e punire ogni "parere" troppo vicino alla propaganda pura e troppo lontano da intenti didascalici. 
Pietra dello scandalo, una trasmissione del Tg 3 alla quale era stato invitato, come esperto economico politico, Massimo Riva. 
Il quale, accusa An, è certamente esperto, ma di "colore", nel senso che è stato senatore della Sinistra indipendente. 
La polemica nasce dal fatto che il Tg 3 non ha usato la "pecetta", cioè quella strisciolina che ricorda il "pedigree" dei personaggi. 
E allora, come "usare" correttamente gli opinion leader? 
Ricordandone sempre l'appartenenza, magari antica, magari ripudiata, a partiti che si sono spaccati o che sono addirittura spariti dalla geografia politica? 
Per An non c'è dubbio alcuno: 
"pecetta" comunque, soprattutto se il passato politico dell'esperto di turno è "irrobustito" da un'esperienza parlamentare. 
L'alternativa? 
Chiaro: 
essere faziosi. 
"Vabbè, e allora tutte le volte che chiediamo un'opinione a Giuliano Ferrara (ex ministro azzurro nel governo Berlusconi, ndr) come dovremmo definirlo? - si chiede, polemico, Enrico Mentana, direttore del Tg 5 -. 
Forse "ex europarlamentare del Psi"? 
Il problema dell'appioppare targhette non è tanto quello di "marchiare" un personaggio, anche se, lo ammetto, dovesse capitare a me mi arrabbierei moltissimo .... 
Il fatto è che queste targhe finiscono per essere riduttive, il caso Ferrara è chiarissimo. 
Certo, il telespettatore deve essere informato correttamente, ed è per questo che noi facciamo scarso uso degli esperti. 
E poi non ci sono più figure "taumaturgiche", non c'è più chi la sa più lunga di noi: 
tutto è crollato insieme con la Prima repubblica. 
E se proprio capita di chiedere un parere, proponiamo almeno due interpretazioni dello stesso problema, ma scelte con intelligenza. 
Insomma, se faccio parlare un opinion leader di sinistra, mica sono costretto a sentire anche uno di destra .... 
Magari, su alcuni temi, sono d'accordo e il contraddittorio si perde". 
Clemente Mimun, direttore del Tg 2, si scusa; 
spiega: 
"In questo momento mi sento troppo sovraesposto, preferisco non parlare"; 
passa il testimone al suo vice Bruno Socillo. 
Che non ha pietà: 
"Il Tg 3 sbaglia, la "pecetta" ci vuole. 
Che sia intelligente, però. 
Emilio Fede, direttore Tg 4, quasi s'arrabbia: 
"Ma se siamo tutti targati, non scherziamo. 
Bisogna essere corretti con il pubblico. 
E quelli del Tg 3 la piantino di fare i paraculi, tanto si sa benissimo dove stanno ...". 
Impedito ai giornalisti stranieri di raggiungere il fronte: 
si sospettano centinaia di vittime fra la popolazione serba. 
Zagabria annuncia: 
"Blitz concluso". 
Colonne di civili croati in festa "rioccupano" le città della Krajina. 
Dal nostro inviato Petrinja - Qualcuno ha cercato di entrare a piedi, prendendosi la soddisfazione di sputare sui resti di granate serbe rimasti sull'asfalto. 
Qualcuno ci ha provato in bicicletta con un sorriso di sfida dipinto sul volto. 
La maggioranza ha atteso per ore e ore il segnale di via libera a bordo di automobili in coda davanti all'ultimissimo posto di blocco, con le bandiere fuori dal finestrino e il clacson strombazzato all'infinito per ogni camion che passava nell'altra direzione carico di soldati sudati e stanchi. 
"Hanno combattuto tutta la notte per noi. 
Sono degli eroi", grida Amir Klaic, 30 anni, che nel 1991 aveva percorso la stessa strada da profugo, cacciato dall'avanzata dell'esercito serbo. 
"Avevo una bella casa in città. 
Forse è stata distrutta, ma lo stesso oggi voglio riuscire a baciare la sua soglia. 
E anche se è in fiamme ci voglio entrare. 
Poi stasera torno a Zagabria", grida Kasim Zdionica, un signore con una pancia enorme, le ciabatte di gomma e un pugnale infilato nella cintura. 
A Zagabria i militari l'hanno chiamata Operazione Tempesta, come quella degli americani nel deserto del Kuwait. 
Ma ieri mattina ad "abbattersi" per primo su Petrinja, la seconda principale città della Krajina e importante centro industriale, è stato il ciclone dei civili, impazienti di toccare con mano le conquiste dell'esercito. 
E molti ansiosi di tornare da dove quattro anni fa erano fuggiti. 
Poche ore dopo che i soldati croati avevano sfondato le ultime linee serbe, e mentre in città sparavano ancora i cecchini "cetnici" che coprivano la fuga precipitosa dei reparti secessionisti, una lunga fila di ex abitanti di Petrinja è riuscita a infilarsi quasi sulla prima linea, in mezzo a carri armati con il cannone ancora puntato verso la città, a pullman carichi di fanti che andavano a consolidare la fragile conquista e tra contadini in festa che applaudivano chiunque avesse indosso una divisa. 
"Questa è terra liberata, questa è una fetta di Croazia dove fino a ieri sera noi non potevamo neppure mettere piede. 
È incredibile, è incredibile", ripete Amir, che ha in mano un enorme tricolore rosso bianco blu. 
L'atmosfera è di festa popolare, ma la tensione è ancora alta. 
E le autorità di Zagabria hanno proibito ai giornalisti di andare a Petrinja e nelle altre località appena riconquistate. 
"Non possiamo ancora garantire la vostra sicurezza perché il nemico si è frantumato in piccole bande che si sono date alla guerriglia", ha spiegato il generale Ivan Tulj. 
Ma oltre all'incolumità dei reporter, a preoccupare la Croazia è anche quale tipo di immagine può uscire da queste città liberate, dove le distruzioni sono enormi, le vittime tra i civili centinaia, la disperazione in chi fugge evidente. 
Ottenuto il successo militare, la Croazia "moderna ed efficiente" del presidente Franjo Tudjman si è concentrata sulla vittoria nella battaglia delle pubbliche relazioni. 
E solo una folle corsa a sirene spiegate, a bordo di un'auto che finge di far parte di un convoglio di alti ufficiali in fuoristrada e corre troppo in fretta per essere fermata, consente a un gruppo di giornalisti di arrivare fino alla periferia di Petrinja. 
È una città deserta, dove solo pochissimi serbi hanno deciso di restare. 
Molte case sono ridotte in macerie, dal centro storico si leva una nuvolona di polvere. 
"Non abbiamo preso prigioniero alcun casco blu e non abbiamo cacciato un solo serbo. 
A tutti i cittadini croati di etnia serba della Krajina abbiamo garantito l'incolumità e il rispetto dei loro diritti. 
Se non hanno commesso crimini di guerra possono restare", garantisce il generale Tulj, che illustra con sarcastica freddezza i progressi fatti dall'esercito su una carta geografica completamente cambiata in soli due giorni. 
"La Krajina non esiste più", dice il generale. 
Entro domani al massimo i croati contano di debellare le ultime sacche di resistenza. 
Ieri sera è stata conquistata anche Kusturica, al confine con la Bosnia. 
Il parco nazionale dei laghi di Plitvice, uno dei "monumenti" mondiali protetti dall'Unesco, è tornato in mani croate. 
E il presidente Tudjman, che ha visitato Knin, ha proclamato: 
"Oggi abbiamo finalmente completato le fondamenta per una Croazia libera e stabile". 
Sul fronte c'è uno strano entusiasmo. 
I bambini applaudono, le nonne in veste nera si affacciano dai balconi e sorridono, sulle antenne delle auto ci sono le bandiere. 
Ma lungo le strade che portano a Petrinja - dentro l'ormai ex Krajina - decine di ambulanze sono parcheggiate di tutta fretta nei cortili delle fattorie: 
sono gli ambulatori improvvisati di una guerra che deve aver fatto molte più vittime di quanto i due eserciti non vogliano ammettere. 
"Vi daremo le statistiche alla fine", promettono i generali croati. 
Ma solo la fedelissima Hrt, la tv di Stato, è riuscita ieri a filmare a lungo la vuota "felicità" di Petrinja e di Knin. 
La sensazione è comunque che i serbi non siano riusciti - o non abbiano voluto - opporre una resistenza strenua. 
Il mancato sostegno dell'esercito di Belgrado ha consigliato una ritirata rapida. 
"Le cosiddette autorità di Knin si sono date alla fuga. 
Forse sono già a Belgrado", rivela Zagabria. 
"Non siamo neppure riusciti a vederli in faccia", conferma un soldato che sta marciando fuori da Petrinja con il kalashnikov sulle spalle. 
I suoi amici stanno già portando a casa un souvenir: 
un enorme quadro che rappresenta la bandiera serba. 
"Era in una stanza del comune", raccontano. 
Le voci della truppa. 
Fra birra e bandiere l'euforia di Ante. 
"Ora andremo a conquistare Bihac". 
Dal nostro inviato Spalato - La birra riempie i boccali e accende i volti di allegria, alle finestre sventola la bandiera croata e per le strade la gente scherza sulla conquista di Knin, vissuta come una liberazione e gustata come l'evento più atteso da quattro anni a questa parte. 
Si festeggia come si può e la cosa più naturale per un croato, di domenica, ad agosto è andare a messa e poi al mare. 
Anche Ante, 31 anni, uno dei soldati che ha partecipato a questo primo round di (probabile) guerra lampo contro le postazioni serbe, vorrebbe andare a tuffarsi nel bellissimo mare di Spalato, ma deve ripartire subito. 
"Sono tornato stamattina alle 7 - dice -. 
Sono felice. 
Inutile aggiungere che avevo tanta elettricità in corpo da non essere riuscito a dormire. 
Avrei voluto fermarmi qui più a lungo, con i miei genitori, rifugiatisi qui a Spalato perché i serbi ci cacciarono da Vrlika, il nostro paese, a 25 chilometri da Knin. 
Ma vedi? 
Mi hanno già dato la tuta mimetica pulita per il prossimo "lavoro": 
un mese a Bihac. 
Combatteremo insieme ai musulmani, contro i serbi. 
È necessario, certo, ma per conto mio questa è l'ultima volta che sto insieme ai musulmani. 
Siamo troppo diversi, è una questione di culture, non di religione. 
E questo si vede anche in guerra: 
loro, per esempio, sparerebbero su qualsiasi cosa si muova, se gli dicono di fare così. 
Noi invece ...". 
Il paragone con i musulmani serve ad Ante per esaltare l'operazione militare croata a Knin e Vrlika. 
E, naturalmente, per collocare sull'ultimo gradino dell'umanità gli odiati nemici serbi. 
"Siamo partiti tutti insieme - continua Ante - poi ci siamo divisi: 
una parte verso Knin, gli altri su Vrlika. 
Io ho scelto di andare a liberare il mio paese, Vrlika, e quando tutto è finito sono venuto a Spalato ad abbracciare i miei genitori. 
"Mamma, papà, vi ho riportato Vrlika, ora potete tornare a casa". 
I miei hanno pianto di gioia". 
Si ferma, Ante. 
Sospende il racconto e formula una domanda, in inglese: 
"Sai cos'è un rabbit?". 
Certo che lo so, Roger Rabbit, Roger il Coniglio. 
"Coniglio? 
Ah, ah, ah - ride Ante - no, non coniglio. 
Un rabbit è un serbo. 
Dovevi vederli, l'altro ieri, come scappavano mentre noi avanzavamo. 
Scappavano come conigli, ma noi non ne abbiamo abusato. 
Per noi è stato sufficiente che andassero via. 
Ed è necessario che non tornino più". 
Un orecchino d'oro a forma di croce all'orecchio sinistro, qualche dente in meno, Ante è un omone con il quale nessuno si augurerebbe di scontrarsi anche solo per scherzo. 
Trovarselo di fronte in battaglia deve essere qualcosa da tagliare il respiro. 
Quando fa la faccia truce, per mostrare come fa a mettere paura ai serbi, sembra un pirata capace di demolire da solo un galeone. 
"Ah, ah, ah - ride ancora Ante - se non fai così non puoi andare in guerra. 
Ma i giornalisti, specie quelli italiani, scrivono che noi rischiamo di assomigliare ai fascisti e ai nazisti ... ma perché?". 
Forse perché quando vi salutate tra voi, con quel braccio proteso in avanti, somigliate ai soldati tedeschi del Terzo Reich .... 
Anzi, noi non abbiamo alcuna simpatia per Mussolini. 
Sì, qualcuno in mezzo a noi ha scoperto Hitler e Mussolini perché per cinquant'anni non ne ha potuto parlare, e allora adesso sembra subirne il fascino. 
Ma non c'è una base politica in questo atteggiamento. 
Ti dico una cosa: 
sai qual è il nostro gioco preferito quando partiamo per qualche operazione militare? 
Parlare delle conquiste successive: 
dopo Knin, l'Albania, e poi la Slovenia. 
Infine? 
L'Italia. 
Sì, proprio l'Italia. 
Arrivare con le nostre truppe a Roma e conquistarvi, ah, ah ah". 
È l'euforia della presa di Knin, spiegherà dopo Ante, a farlo parlare così. 
La stessa euforia che gli ha fatto sparare, di primo mattino, un po' di colpi, veri, verso il cielo. 
Per festeggiare. 
Per scaricare, insieme al fucile, anche la tensione. 
"In verità - si acquieta alla fine il soldato Ante - noi vorremmo conquistare l'Italia per costringerla a "conquistarci". 
Ci piace l'idea di poter essere come voi. 
Altro che Serbia e Bosnia e Slovenia .... 
Ciao, vado a Bihac. 
Non mi auguri buona fortuna?". 
Duecentomila civili terrorizzati scappano con ogni mezzo. 
Appello della Croce rossa: 
"Non riusciamo ad assisterli". 
Serbi, esodo biblico dalle bombe. 
L'Onu accusa i croati: 
"Caschi blu impiegati come scudi umani durante l'offensiva". 
Dal nostro inviato Zagabria - La "bomba di carne umana" è scoppiata ancora una volta, lanciando le sue schegge attraverso tutti i confini dell'ex Jugoslavia. 
Lunghe colonne di profughi in fuga si stanno allineando lungo le rotte della guerra: 
e nelle periferie urbane della Croazia i vecchi sfollati della guerra del 1991 fanno già le valige, ansiosi di tornare a Knin o a Petrinja "liberate". 
Ma è il gigantesco esodo dei serbi che questa volta preoccupa di più le organizzazioni umanitarie. 
Secondo il Comitato internazionale della Croce Rossa sono 200 mila le persone in fuga verso il cuore della Bosnia serba, soprattutto verso la "capitale" militare Banja Luka. 
Il governo di Zagabria, invece, sostiene che sono "solo" 100 mila le persone in cammino. 
A Pale le autorità serbe dicono che la cifra è di 400 mila persone: 
l'intera popolazione della Krajina secondo l'ultimo censimento anteguerra, ma è senz'altro una cifra gonfiata. 
Qualunque sia il numero di sfollati, il governo croato nega che siano stati espulsi e nega anche qualsiasi volontà di pulizia etnica nelle regioni appena riconquistate. 
"Abbiamo offerto a tutti i serbi di Krajina di restare. 
Abbiamo garantito loro il rispetto di tutti i diritti. 
L'esodo è stato solo una loro scelta", dice il ministero della Difesa croato. 
"Naturalmente abbiamo offerto di restare solo a quelli che hanno la coscienza a posto e non hanno preso parte ai massacri commessi in questi anni di occupazione contro la popolazione croata", precisa infatti Zagabria. 
Per il momento non ci sono racconti di violenze subite da questi coloni spediti da Belgrado o da Pale quattro anni fa a popolare la Krajina. 
È l'Onu ad aver subito il trattamento più umiliante. 
Caschi blu danesi sono stati posti alla testa di una colonna di prigionieri croati e spinti in prima linea come scudi umani a protezione dell'avanzata croata. 
Il governo di Zagabria smentisce seccamente e promette di "punire i responsabili" se venissero portate delle prove del fatto. 
Il portavoce dell'Onu a Zagabria, Chris Gunness, però insiste: 
"È successo due volte nel corso della fulminea offensiva". 
L'Alto commissariato dell'Onu per i profughi (Unhcr) parla di "enorme tragedia umana" a proposito della fuga dei civili. 
"Scappano perché hanno paura. 
I bombardamenti sono stati così pesanti che ciascuno teme per la propria vita e vuole trovare un tetto sicuro", dice Pierre Krahenbuhl dell'ufficio di Banja Luka della Croce Rossa. 
È una fuga disordinata, come se la gente fosse stata colta di sorpresa dall'avanzata croata. 
Non hanno nulla con sè", racconta Alemka Lisinski, portavoce dell'Unhcr a Zagabria. 
Secondo l'organizzazione, al confine tra l'ex Krajina e la Bosnia settentrionale si è formata una colonna di 10 chilometri in marcia, alcuni in auto altri a piedi. 
Tra di loro ci sono molti bambini. 
Ieri a Banja Luka sono arrivate 50 mila persone. 
Tra di loro ci sono centinaia di feriti, soldati e semplici cittadini reduci della battaglia contro i croati. 
Altre 15 mila persone stanno lasciando lentamente Topusko, nel Nord. 
La Croazia afferma di aver aperto due corridoi di fuga che i profughi possono attraversare senza timore. 
Ma non è certo cosa li attende alla fine del viaggio: 
la Bosnia serba ha lo spazio fisico ma non le infrastrutture per gestire una tale massa di persone. 
E anche la Croce Rossa non ha i mezzi per affrontare l'emergenza. 
Tra la popolazione serba il clima è quello da esodo biblico. 
Perfino nella Slavonia orientale, rimasta lontana dai combattimenti e ancora sotto controllo serbo, si è sparsa la voce dell'imminente arrivo dei croati e la gente si è subito messa in cammino verso la Serbia. 
Per Belgrado è un problema in più in un momento così delicato: 
il governo della Federazione jugoslava, infatti, ha deciso di accettare solo vecchi e bambini ma di impedire a uomini e donne di abbandonare la regione. 
"Già oggi è troppo poco popolata, se la svuotiamo i croati potrebbero approfittarne", dice Belgrado. 
La risposta serba a questo esodo è stata immediata. 
Ieri da Banja Luka sono fuggiti 400 croati e 100 musulmani, e forse altri 2 mila "ospiti sgraditi" della Bosnia serba hanno dovuto abbandonare le proprie abitazioni. 
Per loro non c'è più posto. 
Rifondazione protesta "Sospendete la partita". 
VICENZA - Rifondazione comunista di Vicenza ha chiesto di sospendere l'uso dello stadio Menti di Vicenza e la partita di calcio Vicenza Croazia Zagabria programmata per la sera di oggi. 
"Come giusto gesto di rispetto verso tutte le vittime e i profughi causati dal brusco inasprimento del conflitto nella ex Jugoslavia causato dal massiccio ingresso della Croazia nella guerra". 
Questo - è detto in una nota di Rc - "non significa prendere posizione contro una delle fazioni in lotta, ma è un giusto atto di protesta contro una squadra che rappresenta ufficialmente un paese responsabile, come altri, di genocidi in atto (uguale richiesta avremmo fatto nei confronti di qualsiasi altra squadra ufficiale di una delle fazioni in lotta)". 
Ci parrebbe poco rispettoso - prosegue la nota - che dei giovani ventenni croati giocassero tranquillamente a calcio non per solo sport, ma anche per rappresentare la loro patria, mentre i loro coetanei con i fucili, i cannoni e i carri armati, sempre per servire la stessa patria, stanno massacrando civili inermi, distruggendo città e villaggi ". 
La storia. 
E Sarajevo si scopre nelle retrovie. 
"Volevano sterminarci, ma è finita". 
Dal nostro inviato Sarajevo - La guerra sembra lontana in questi giorni dalla capitale bosniaca, che è stata fino a ieri, per tre anni, il cuore sanguinante del conflitto jugoslavo. 
Notizie confortanti giungono a Sarajevo da Pale, "capitale" dei serbo bosniaci, dove il loro leader, Karadzic, è contestato dai moderati che propongono una soluzione "ragionevole". 
Non è spiacevole la sensazione di trovarsi, una volta tanto, nelle retrovie, anche se i serbi non hanno smobilitato dal monte Igman e i cecchini sono sempre in agguato con i fucili di precisione. 
Sabato sera ho fatto un giro in città come un turista qualsiasi, i bar di via Gibelina erano affollatissimi, i ragazzi e le ragazze bevevano Coca sul terrazzino fuori e in mezzo alla strada, come hanno fatto sempre per tre anni (mi dicono), incuranti delle granate. 
Pensate che sia tutto finito, con l'intervento croato? 
Uno sta abbracciato a una ragazza e dice: 
"Dopodomani ci sposeremo". 
Siete musulmani? 
"No, cattolici, ci sposa il cardinale Puljic". 
È stato determinante l'intervento della Croazia? 
"Credo proprio di sì. 
La politica dei cetnici, la pulizia etnica, è il genocidio. 
Che prezzo dovrete pagare a Zagabria per l'intervento? 
"Nessun prezzo - dice un croato corpulento, seduto a un tavolino davanti a una selva di bottiglie di birra -, io abito a Sarajevo dall'infanzia. 
I miei amici sono bosniaci, ma lo sono anche i serbi e gli ebrei, della religione non ce ne frega niente. 
I soldati di Karadzic non sparano in nome della religione o della Chiesa serbo ortodossa. 
Sparano perché vogliono la nostra terra, e noi non gliela diamo. 
Forse questa volta l'hanno capito". 
È caduta Knin, è caduta Petrinja. 
La soldataglia serba è in fuga, la situazione capovolta. 
Giorni fa erano bosniaci i profughi (decine di migliaia) in marcia verso Tuzla e Zenica dalle zone cosiddette protette di Srebrenica e Zepa; 
ora ci sono colonne di serbi in marcia verso Banja Luca dalle città e dai villaggi della Kranjia. 
Vittime, gli uni e gli altri, di disegni politici concepiti a freddo nelle stanze del potere. 
I ragazzi e le ragazze del bar SOS sbaraccano in fretta prima delle 21, quando scatta il coprifuoco. 
Ma la notte è dolce e c'è un ristorante ancora aperto, il soffitto basso a volta, i tavoli di legno e le candele perché è venuta a mancare l'elettricità. 
Vino francese. 
Un trio di suonatori cantanti, due chitarre e un contrabbasso, canzoni dolci e malinconiche, che sanno di trentino e di friulano, con l'amore e la morte sempre appaiati. 
Giancarlo, un regista italiano molto coraggioso che sta preparando un film sulla tragedia di Sarajevo, è prudente: 
rientra nel suo appartamento, appena dietro l'Holliday In a fari spenti. 
Domenica, dal Monte Igman, arriva qualche colpo sulla città. 
Ma questa calma, dopo anni di martellamento quotidiano, innervosisce la popolazione. 
Chi conosce i cetnici è pronto a scommettere che non lasceranno il monte senza aver rovesciato su Sarajevo l'ultima, cospicua razione di bombe. 
Altri si meravigliano che l'esercito bosniaco non abbia ancora approfittato della momentanea debolezza militare degli avversari per sferrare un attacco che rompa la cintura di ferro dell'assedio. 
L'operazione potrebbe avere anche un impatto psicologico e politico, perché impedirebbe ai croati di essere soli ad attribuirsi il vanto della sconfitta dei serbi. 
Una boccata d'aria fresca ce l'ha offerta, nella tarda mattinata, il "Gruppo 99", un'associazione di intellettuali bosniaci nata all'inizio della guerra, che può essere considerata la sola, "seria" opposizione al governo di Sarajevo. 
Vi fanno parte 5 membri dell'Accademia delle Scienze, 42 professori universitari, giornalisti, scrittori, registi, attori. 
Il segretario parla di un convegno a Perugia dove otto dissidenti serbi hanno contestato la politica intollerante di Karadzic e caldeggiato un'intesa col governo bosniaco. 
Uno degli intellettuali si mostra scettico su questa "favola" dei dissidi interni a Pale: 
"Ci crederò soltanto - dice - quando uno di loro si cospargerà di benzina e si darà fuoco come Jan Palak a Praga". 
Poi la conversazione si sposta sui problemi interni, che, a guerra finita, dovranno essere affrontati. 
Vengono mosse critiche al presidente Izetbegovic, che nei suoi incontri settimanali invita sempre il leader dei musulmani della Bosnia Erzegovina, Mustafà Ceric, e il comandante dell'esercito, Delic. 
"Noi siamo uno Stato laico - dice uno del "Gruppo 99" -, perché sollecitare la presenza di un capo religioso "? 
Si parla di emendamenti, che dovrebbero consentire alla Bosnia, uscita dalla guerra, un sistema sostanzialmente democratico: 
nel quale non si dovrebbe accettare l'imposizione dell'insegnamento della religione (come catechismo islamico) nelle scuole, nè opporsi ai matrimoni misti. 
"La religione - sento dire - è un fatto privato". 
Sarà difficile negare che questi incontri (descritti così superficialmente) esprimano quanto c'è di meglio nel Paese: 
un'antica, solida saggezza, e una genuina disposizione al processo democratico. 
La barbarie era fuori, lontanissima. 
I fedeli di Mladic contro Karadzic. 
Ma il parlamento è col presidente. 
Pale, generali in rivolta. 
E Belgrado "prevede" una resa dei conti imminente. 
Notte dei lunghi coltelli nel campo dei serbo bosniaci. 
La Slavonia orientale in "regime di guerra". 
Nel campo serbo è la notte dei lunghi coltelli. 
A Pale, "capitale" dei serbi di Bosnia, il "presidente" Radovan Karadzic e il generale Ratko Mladic si stanno affrontando in un duello all'ultimo sangue. 
Gli sviluppi di ieri sono drammatici. 
Un gruppo di generali si è schierato con Mladic, mentre il "parlamento" di Pale è con Karadzic, che venerdì aveva rivendicato a sè il comando supremo delle forze serbo bosniache, relegando Mladic al "coordinamento" degli eserciti di Krajina e Pale. 
Un incarico vuoto di significato militare se si considera che la Krajina era ormai indifendibile, persa sotto l'urto dell'offensiva croata. 
E ieri 18 generali dello stato maggiore gli hanno giurato fedeltà. 
Riuniti a Banja Luka, nel Nord della Bosnia, i 18 generali hanno stilato un ordine del giorno che definisce "la decisione (di Karadzic) un errore contrario all'interesse dell'unità del nostro popolo, del nostro esercito, del suo morale e della sua capacità di combattere". 
E per concludere un'aperta sfida a Karadzic: 
"Noi eseguiremo esclusivamente gli ordini del nostro comandante Mladic". 
Ma ieri sera i parlamentari serbi hanno "sostenuto senza riserve" la decisione di Karadzic. 
Di fronte all'aperta ribellione di Mladic e dei suoi fedeli, Karadzic ha cercato di trovare una spiegazione psicologica. 
"Credo che sia una reazione emotiva". 
Ma tutti i segnali indicano che su Mladic abbia puntato in questa fase della crisi Slobodan Milosevic, il presidente di Serbia primo architetto della "pulizia etnica" e oggi impegnato a trovare una soluzione negoziale che porti in premio a Belgrado la cancellazione delle sanzioni internazionali. 
Perso il controllo su Karadzic, lo psichiatra psicopatico che non ha saputo comprendere le sottili strategie della Grande Serbia, ora Milosevic cerca un modo per liberarsene. 
Si dice che Milosevic abbia cinicamente deciso di dare mano libera a Zagabria in Krajina in cambio della Slavonia orientale, la regione croata al confine con la Serbia controllata dai secessionisti serbi. 
E ieri sera la Slavonia orientale ha proclamato "il regime di guerra". 
Proprio l'altro giorno Milan Bozic, parlamentare di Belgrado, ha confidato al New York Times che "una possibile via d'uscita è un golpe contro Karadzic entro un paio di settimane". 
E potrebbe essere finita anche l'avventura di Milan Martic, "presidente" dell'altra regione separatista serba, la Krajina. 
La televisione croata ha raccolto voci secondo cui Martic sarebbe stato ucciso mentre cercava di fuggire o forse si sarebbe tolto la vita. 
Anche Martic era ormai scomodo per Belgrado. 
I rappresentanti della minoranza, pur preoccupati, ridimensionano le notizie sui rastrellamenti. 
Sono un centinaio gli italiani spediti al fronte. 
FIUME - Sui tremila appartenenti alla minoranza italiana di Fiume sono poco più di cento i giovani mobilitati per la riconquista della Krajina da parte delle forze armate croate. 
Tra loro, impegnato al fronte, c'è il figlio di Elvia Fabianic, la presidente della Comunità italiana di Fiume. 
Giuseppe Rota, presidente dell'Unione Italiana, che rappresenta la minoranza sia in Slovenia, sia in Croazia, ha smentito le voci secondo cui gli uffici leva dell'esercito di Zagabria avrebbero chiamato alle armi soprattutto i cittadini di origine italiana. 
Rota auspica un rapido ritorno alla pace, che - a suo parere - consentirebbe di discutere con maggior serenità e fermezza i problemi della minoranza: 
il nuovo confine croato sloveno che spacca in due le popolazioni italiane dell'Istria; 
lo spegnimento, su decisione della radiotelevisione slovena, del ripetitore di Radio Capodistria, che rilanciava i programmi nella nostra lingua sino a Fiume e oltre assieme al quotidiano "La Voce del Popolo"; 
il divieto d'iscrizione alle scuole italiane per chi ha entrambi i genitori slavi. 
La città da cui 75 anni fa le truppe regolari del generale Caviglia cacciarono a cannonate i volontari di D'Annunzio vive con una certa apatia, favorita dall'attrazione delle spiagge, la vittoria dei croati in Krajina: 
a parte i pochi tricolori rosso bianco blu con lo scudo a scacchiera appesi alle finestre, la maggior manifestazione di patriottismo sono gli altoparlanti impiantati nei bar all'aperto perché i clienti possano seguire le notizie della guerra. 
Tra i pochi passanti predominano i turisti stranieri, che pur non raggiungendo le quantità record degli anni Ottanta, sono ancora numerosi e continuano ad arrivare in Istria e più a Sud nel Quarnero, comprese le isole maggiori di Krk (Veglia), Rab, Lussino e Cres (Cherso); 
sono soprattutto tedeschi, austriaci e italiani del Triveneto, informati che il fronte più vicino, quello di Velika Kladusa nella Bosnia nord occidentale, dista 120 km da Fiume e che località come Otocac, da cui i cetnici minacciavano con gli obici da 130 la litoranea Jadranska Magistrala tra Senj e Jablanac, sono ormai in mano croata. 
La caduta della base aerea serbo croata di Udbina allontana di 120 km - verso Banja Luka - anche la minaccia di incursioni di kamikaze a bordo di qualche Jastreb, Super Galeb o Orao. 
Il rischio più grave per i turisti che non scendono oltre Karlobag lungo la costa sono le autocolonne croate e dell'Unprofor, che creano ingorghi e qualche incidente, ma nell'interno la guerra, col suo retaggio di miseria, disponibilità di armi e abitudine alla violenza ha inevitabilmente creato un aumento della criminalità. 
La presunta relazione svelata a Londra. 
Diana, una passione nel rugby. 
"La sua nuova fiamma è il bel capitano della nazionale inglese". 
LONDRA - La Gran Bretagna è travolta da una nuova ondata di curiosità pruriginosa, che si annuncia più forte che mai, sul fascino esercitato da Lady Diana sugli uomini. 
Ha innescato la nuova ondata il domenicale britannico "News of the World" che ha rivelato una presunta relazione della principessa con il capitano della nazionale di rugby Will Carling, dando spazio alle confessioni della di lui ex segretaria Hilary Ryan. 
Ogni tresca di Lady D, vera o supposta, genera un ovvio scalpore ma questa volta, sebbene la fiamma sembri ormai spenta, la curiosità generale è alta come mai: 
Il sanguigno e genuino Will nazionale avrebbe tradito la fidanzata Julia, sposata un anno fa, condividendo con Diana la passione per le lunghe telefonate fatte di sospiri. 
Ora, con sufficienza, lui (che ha 29 anni) fa sapere con un comunicato che l'amicizia, non solo non era affatto segreta, ma soprattutto che non intaccherà in alcun modo il suo matrimonio o la carriera, perché non era un'"amicizia di letto". 
Ma la gente vuol sapere. 
Chiede se la scintilla c'è stata o no, se i due protagonisti si sono effettivamente incontrati nella palestra di Chelsea dove entrambi si esercitavano per mantenersi in forma (come dice il domenicale) e se è vero che nell'intimità lei lo chiamava "capitano" e lui "capo". 
Sembra vero comunque che in palestra amassero intrattenersi oltre il previsto per i 18 mesi dell'amicizia; che lui andasse a farle visita regolarmente, tre volte alla settimana, e che più di una volta sia arrivato tardi a impegni vari, anche di lavoro, perché trattenuto da lei. 
Il rapporto tra i due sembra essere stato di giocosa simpatia. 
Lui regalò a lei un porcellino salvadanaio con i calzoni corti e lei regalò a lui il pupazzetto di un mostriciattolo che indossa la maglia della nazionale di rugby. 
Hannover, i punk non danno tregua. 
Scontri, assalti e centinaia di feriti. 
BONN - Terzo round di guerriglia urbana tra punk e polizia ad Hannover, la capitale della Bassa Sassonia, dove da giovedì sera sono accorsi circa 1.500 giovani punk da tutta la Germania, per festeggiare i "giorni del caos", un raduno che dal 1982 si tiene quasi tutti gli anni nel primo fine settimana di agosto. 
Al termine di tre giorni e tre notti di scontri, che hanno messo a ferro e fuoco alcuni quartieri della periferia di Hannover, il bilancio, non ancora definitivo, è di 168 poliziotti feriti, di cui 25-30 gravemente, più un numero imprecisato di feriti, presumibilmente ancora più alto di quello degli agenti, fra i punk. 
Le forze dell'ordine - che per questa edizione dei "giorni del caos", un vero e proprio "sacco" annunciato, hanno schierato in campo 3.000 agenti - hanno fermato oltre 1.150 giovani, di cui un centinaio è tuttora agli arresti. 
L'ultima ondata di violenza si è scatenata sabato notte, quando gruppi di punk si sono nuovamente barricati nei pressi di una ex fabbrica occupata, iniziando il consueto lancio di pietre e bottiglie molotov contro la polizia, che ha reagito con cariche e idranti. 
Alcuni poliziotti, presi di mira come bersaglio dai "punk tiratori scelti", che usavano fionde di precisione, hanno risposto rilanciando al mittente i sampietrini. 
Ieri circa mille giovani hanno lasciato la città, ma la polizia non esclude che possa esserci qualche altra esplosione di violenza. 
Le strade di Hannover mostrano i segni della battaglia: 
auto e cabine telefoniche distrutte, cassonetti dell'immondizia rovesciati o incendiati, vetrine dei negozi in frantumi, insegne e segnali stradali devastati. 
Un grande magazzino di generi alimentari a buon mercato è stato saccheggiato. 
Colpo della polizia contro il Cartello di Cali. 
Il boss della cocaina catturato salva il presidente colombiano "Noi narcos non lo pagammo". 
BOGOTÀ - La Colombia, scossa dalle ultime accuse di collusione tra il presidente della Repubblica Ernesto Samper e i narcotrafficanti, ha messo a segno ieri un colpo spettacolare contro il Cartello di Cali, la più grande organizzazione per la produzione e il commercio di cocaina nel mondo. 
Gli uomini del "Gruppo di ricerca" hanno catturato, a Cali, Miguel Rodriguez Orejuela, il numero due del potente Cartello. 
"Aveva trasformato radicalmente la sua fisionomia - ha detto il generale che ha coordinato l'azione -, ma aveva con sè la sua carta di identità originale". 
L'ufficiale ha aggiunto che il boss era "stressato psico fisicamente". 
La fretta delle autorità si spiega con l'importanza delle dichiarazioni del trafficante: 
"Io non ho dato soldi al presidente Samper, perché lui è un uomo onesto, chi lo accusa è un bugiardo", ha gridato, smentendo le rivelazioni sui presunti finanziamenti per la campagna elettorale del presidente che sarebbero arrivati dalle casse dei narcos. 
La sfida di Gheddafi. 
Video beffa al Vaticano. 
ROMA - Altro che serata di pace. 
Negli ambienti diplomatici non è piaciuto l'inserimento del messaggio di Gheddafi: 
"Come possiamo addolorarci per l'anniversario del genocidio nel momento in cui non impediamo al macellaio di possedere i coltelli della morte e di continuare a fabbricarne altri? 
L'umanità deve proclamare uno storico sciopero ad oltranza fino alla distruzione di tutti gli armamenti nucleari". 
Le parole registrate di Gheddafi, incastonate nel concertone trasmesso su Raidue, benché del tutto condivisibili, non erano in linea con la serena atmosfera reclamata e con l'algida ottica pacifista degli altri interventi, il Papa, capi di Stato, l'Onu. 
E chissà cosa sarebbe successo se gli organizzatori non avessero restituito al mittente il primo messaggio del leader libico, decisamente in chiave anti yankee, sollecitandone uno più cauto, poi andato in onda. 
Ma i 7.000 presenti alla Sala Nervi non l'hanno potuto ascoltare, perché per motivi tutti da chiarire il Vaticano ha deciso di "oscurare" i messaggi registrati di pace al pubblico presente. 
Che però ha potuto pareggiare i conti con il telespettatore nel secondo incidente della serata. 
La Rai ha deciso di eliminare nella messa in onda tutti e tre i brani scritti appositamente per l'occasione da Sergio Rendine, Kazuo Fukushima e Umberto Scipione. 
Il primo sostiene che il suo editore, la "B e W" (consociata della "Warner Bros"), ha investito una somma di denaro sul suo brano, in previsione del rientro per i diritti televisivi. 
Col "taglio" sono stati cancellati. 
Ombrelloni, luna park, donnine: 
ecco Rimini di Palestina. 
Era nota come "la striscia dell'inferno", ma oggi un appartamentino costa 200 milioni. 
E nei bar i poliziotti di Arafat cercano la compagnia di belle donne cresciute nella libertà di Beirut. 
Dal nostro inviato Gaza - Arrivi alla spiaggia e non credi ai tuoi occhi. 
Una coda infinita di vetture alla ricerca di parcheggio, ovunque sul lungomare gente seduta ai tavolini, pesce fresco, insalate, "kebab" e musica araba a volontà. 
Colpiscono le scritte luminose dei ristoranti cresciuti come funghi in pochi mesi. 
"Il Lido", "The Beach", "La Mirage", "The Palace". 
Da poche settimane va di gran moda lo "Haifa": 
"l'unico a servire veri piatti italiani", sul menù 9 tipi di pizza e 15 di pasta. 
Il profumo del mare e le luci intermittenti riescono persino a dare un effetto gradevole alle prime baracche dei campi profughi e nascondere le immense discariche a cielo aperto. 
Possibile? 
La spiaggia era un luogo di fuga, ci si nascondeva per evitare le pattuglie, si cercava un po' di solitudine dalla povertà esasperante delle viuzze sovrappopolate. 
E cosa è accaduto a tutte le statistiche sulla disoccupazione (due lavoratori su tre sono a casa), i dati catastrofici sul crollo dei redditi da quando, nel giugno 1994, Arafat ha iniziato l'esperimento dell'Autonomia? 
In verità stiamo peggio di prima. 
Ci sono pochissimi ultramiliardari e un mare di poveri", rispondono i più. 
Eppure a Gaza qualche cosa sta davvero cambiando. 
Sarà questa febbre del giovedì sera, il giorno dopo per i musulmani è vacanza, e poi la brezza che soffia dal Mediterraneo, gli odori delle grigliate e le pannocchie bollite ai lati della strada. 
Ma oltre alle sensazioni ci sono anche prove. 
In primo luogo il prezzo della terra e l'esplosione edilizia. 
"Oggi un metro quadro di terreno sul lungomare costa 2.000 dollari (circa tre milioni e duecentomila lire). 
Ed è ancora più folle pensare che c'è chi è disposto a comprare", osserva Ali El Ala, l'ingegnere che dirige i lavori di costruzione di un villaggio turistico finanziati con gli aiuti della Banca Mondiale. 
Poco lontano sono quasi terminati una trentina di palazzi sui confini del quartiere di AlRimal, la zona residenziale. 
Almeno 200 milioni di lire per gli appartamenti più piccoli, rifiniti in marmo, legno pregiato e forniti di cucine importate. 
Non c'è confronto con il vicino campo profughi di "Shati", dove anche le più confortevoli baracche in muratura non superano mai gli 8 milioni. 
A Gaza il salario medio per una giornata di lavoro è di 15.000 lire. 
Chi saranno gli inquilini? 
"Noi, i palestinesi che lavorano nei Paesi del Golfo", risponde Muhammad Abu Rahme, un commercialista venuto a trascorrere le vacanze con la famiglia. 
"Sono quindici anni che lavoro nel Dubai con la speranza di mettere via una somma sufficiente che mi permetta di tornare a casa". 
La vera spinta al consumo viene dai circa 15.000 poliziotti dell'Olp abituati ai lussi della diaspora, che tutto sommato un salario fisso ce l'hanno. 
Tra loro c'è chi ha visto la bella vita, le donne e i casinò di Beirut, di Tunisi, e non intende rassegnarsi ai ritmi austeri di Gaza. 
Visto che qui la prostituzione è tabù, qualcuno cerca di rimediare a Gerusalemme, Betlemme o Ramallah, dove si dice che le ragazze cristiane siano più "abbordabili". 
Ma la chiusura dei territori occupati rende questi viaggi praticamente impossibili. 
E allora a Gaza si fa ciò che si può. 
Punto di ritrovo per le famiglie bene degli ufficiali dell'Olp è il lussuoso "Regency Palace", dove ci si trova per giocare a tombola, incontrare belle donne cresciute nella libertà di Beirut e magari scambiarsi informazioni per l'acquisto segreto di bevande alcoliche. 
Sono loro i principali acquirenti delle oltre 30 mila auto rubate in Israele e ormai parte integrante del traffico locale. 
Un mercato fiorente, tanto da far cadere il prezzo degli asini sulle piazze di Gaza: 
se un anno fa un animale da tiro poteva costare fino a 450 mila lire, adesso non supera le 160 mila. 
Arafat ha persino voluto il circo di Tashkent. 
L'altra sera i suoi 1.500 posti erano tutti occupati. 
Una scena che avrebbe mandato Fellini in visibilio: 
gli acrobati con i costumi lisi, il pubblico a bocca aperta, qualche sospiro degli uomini davanti al seno mezzo nudo della trapezista e le donne con lo chador sul capo pronte a coprire gli occhi dei bambini. 
Persino gli islamici di "Hamas" hanno limitato le proteste alle pagine del loro settimanale, Al Watan, dove avvisano i giovani di stare alla larga perché almeno tre ballerine sarebbero "ammalate di Aids". 
Però sono in pochi a prestare ascolto. 
"In questo momento la popolarità di Hamas è al minimo storico", dicono i giornalisti locali. 
Tanto che una quarantina di commercianti residenti a Khan Yunis, una delle roccaforti dell'Islam nella zona meridionale di Gaza, è riuscita a raccogliere i fondi necessari per affittare un luna park in Israele, nonostante l'opposizione dei predicatori dalle moschee. 
E, siccome un patrono in ogni caso è necessario, l'hanno chiamato "parco dei divertimenti Zahwa", dal nome della figlia appena nata ad Arafat. 
All'apertura ufficiale un mare di gente e, anche qui, prezzi tutt'altro che a buon mercato. 
Un giro sugli autoscontri pari a un'ora di lavoro come muratore. 
Ma alla biglietteria c'era la coda. 
A 50 anni dalla prima atomica - Gli appelli dei giapponesi sopravvissuti all'esplosione. 
Francia sotto accusa nei cortei contro il rischio nucleare. 
PARIGI - Da un continente all'altro, da Hiroshima a Sydney e a Santiago del Cile e alle città europee, un grande ritratto di Jacques Chirac figurava accanto a quelli di Henry Truman e Paul W. Tibbets, il comandante della superfortezza volante battezzata "Enola Gay". 
Dal nome della mamma di Tibbets che oggi suona come una bestemmia. 
I manifestanti agitavano i ritratti come se i tre personaggi fossero dei complici: 
il presidente di cinquant'anni fa che dette l'ordine al tenente colonnello Tibbets di sganciare la bomba sul Giappone e il presidente francese che, testardamente, non rinuncia ai test di Mururoa. 
Al massimo, li ridurrà da otto a sette. 
Jacques Chirac è stato addirittura messo sotto accusa in un processo pubblico a Brisbane e dichiarato "colpevole" di tradire l'intera umanità. 
In realtà, Chirac era sul banco degli imputati un po' dappertutto, anche a Bonn, in una piazza della quale è stato innalzato un gigantesco fungo nucleare; a Berlino; a Francoforte; a Budapest; a Roma dove, davanti a Palazzo Farnese, sede dell'ambasciata di Francia, sono stati disseminati pezzi di manichini per simboleggiare l'immane scempio di Hiroshima. 
E poi all'Unesco dove il direttore generale Mayor ha detto forse pensando a Chirac: 
"La potenza atomica vuole progredire. 
Non c'è alcun paragone da fare tra il mostruoso agosto 1945 e i prossimi test nelle viscere dell'atollo di Mururoa. 
Philippe Séguin, presidente neogollista dell'Assemblea nazionale francese, accusa, infatti, gli australiani di aver taciuto "vigliaccamente" sugli esperimenti nucleari britannici, in tutto e per tutto simili a quelli in programma da parte di Parigi. 
"La bomba francese difenderà l'Europa", tiene a precisare Séguin. 
Però, nell'immaginario ecologista e antinucleare un filo di responsabilità morale lega Chirac al sei agosto di Hiroshima e al nove agosto di Nagasaki. 
È più "colpevole" dei cinesi (che da anni ignorano la moratoria internazionale sugli esperimenti nucleari), dicono gli ecologisti, in quanto Chirac è uomo di fede democratica. 
A Parigi qualche migliaio di manifestanti, rafforzati dal sondaggio secondo cui il 62% dei francesi impone al presidente di rinunciare alla sua bomba, ripeteva il grido: 
"Chirac, ricordati di Hiroshima e Nagasaki. 
L'orrore può ripetersi. 
Ti sei sbagliato, riconoscilo". 
Intorno al cenotafio eretto al centro del Parco della Pace erano raccolte sessantamila persone. 
Ma anche in quella cerimonia solenne Jacques Chirac s'è come imposto nella veste di "colpevole" nei discorsi ufficiali. 
Impassibile, Tomiichi Murayama lo ha accusato assieme ai leader comunisti cinesi: 
"Il presidente Chirac deve rinunciare. 
È giunto il momento di creare un'area denuclearizzata nel Pacifico", ha detto. 
Il Giappone non ha una coscienza pulita, specie per aver abbandonato per anni, come "lebbrosi", i superstiti dell'Apocalisse del 1945. 
Ma i drammatici momenti di Hiroshima avevano comunque un che di sacro nel film trasmesso ieri dalla tv. 
Una donna, Kiwa Kino, una "hibakusha" di settantasette anni, che porta sul proprio corpo i segni dell'orrore nucleare, ha detto: "
Io non voglio che i giovani di oggi facciano la mia esperienza. 
Fu ed è orribile. 
La Francia non l'ha mai provata sulla propria pelle. 
Forse dev'essere questo il motivo per cui riprende i test nucleari". 
"La ripresa dei test nucleari della Francia tradisce i voti dell'umanità intera. 
Chirac deve fermarsi". 
I servizi segreti israeliani temono un complotto di estremisti ebrei contro il primo ministro. 
"Rabin traditore, morirai". 
I coloni minacciano la rivolta contro l'accordo in Cisgiordania. 
Dal nostro corrispondente Gerusalemme - E se un estremista ebreo cercasse di assassinare Yitzhak Rabin? 
Non è un'ipotesi fantascientifica di qualche pubblicazione minore, ma il timore molto concreto espresso dai servizi segreti israeliani. 
La destra punta i piedi, anche ieri la tensione è tornata alle stelle, cresce la campagna contro i negoziati di pace con i palestinesi e qualche frangia oltranzista potrebbe davvero attentare alla vita del primo ministro. 
Il quotidiano Màariv riporta che è stato rafforzato il servizio di sorveglianza attorno a Rabin, al capo di stato maggiore Shahak, al ministro degli Esteri Peres, a quello della Polizia Shahal e dell'Ambiente Sarid. 
L'ennesimo segnale del processo di radicalizzazione dello scontro interno al Paese, proprio nel momento in cui si stanno mettendo a punto i dettagli dell'estensione dell'Autonomia palestinese alla Cisgiordania. 
Oggi Peres tornerà a incontrarsi con Arafat. 
Larga parte dei circa 130.000 coloni ebrei residenti nella regione si sentono minacciati, traditi. 
È il momento della crescita dell'estremismo. 
"Sino ad ora il processo di pace è stato relativamente semplice. 
La nascita dell'Autonomia a Gaza e Gerico ha toccato aree marginali. 
Ma adesso si dovrà trattare il futuro del cuore della Cisgiordania, dove si trovano alcuni dei luoghi più sacri alla tradizione ebraica. 
Tutto diventerà molto più difficile", ammettono gli stessi portavoce del governo. 
Ieri a peggiorare la situazione è stata la ricorrenza del "Tishà be Av", in cui gli ebrei commemorano la distruzione del primo e secondo Tempio (da parte dei babilonesi nel sesto secolo a.C. e dei romani nel 70 d.C.). 
L'occasione per gli oltranzisti di cercare di salire sulla spianata delle moschee nella città vecchia di Gerusalemme, dove erano situati i due templi, e rivendicare la necessità di abbattere le costruzioni musulmane. 
I leader islamici avevano nel frattempo lanciato un appello alla mobilitazione. 
Soltanto l'intervento della polizia e la chiusura dell'area ai manifestanti ebrei ha impedito il degenerare della violenza. 
Ma da questa mattina riprenderà la "guerra delle colline". 
Accusa dal "Sunday Times". 
Roma capitale mondiale dei "pappagalli". 
Per le "inviate" inglesi la città d'estate è piena di rubacuori da strapazzo. 
ROMA - Le signore inglesi non gradiscono le attenzioni dei "pappagalli" romani. 
Tra le grandi capitali infatti Roma è la "peggiore in assoluto" e una turista si vede avvicinare da maschi "impenitenti", capaci di trasformare il suo soggiorno in un "vero tormento". 
Lo si sostiene in un servizio dedicato dal domenicale britannico "Sunday Times" al comportamento degli uomini di fronte alle ospiti straniere. 
L'idea è nata quando un tribunale britannico alcuni giorni fa ha condannato un'agenzia turistica a indennizzare i danni morali che due donne, infastidite da alcuni camerieri durante un viaggio in Tunisia, avevano subìto. 
Dopo aver inviato quattro avvenenti reporter "di poco vestite a causa del caldo" in quattro capitali, i "predatori" di Roma si sono aggiudicati il primo posto davanti a quelli, nell'ordine, di Londra, Parigi e New York. 
Nonostante a Roma in agosto ci siano meno uomini, scrive una giornalista, ci sono quelli che forse non vanno in vacanza apposta, "ben sapendo che la città sarà piena di innocenti donne in visita". 
I pappagalli romani, si legge, non fischiano molto dietro alle ragazze ma preferiscono "sibilare aspirando" o rivolgersi alla turista facendo i "complimenti a sua madre". 
Il pizzicotto sul sedere non manca e c'è persino chi chiede: 
"mi ami?". 
C'è poi chi, racconta il settimanale riferendo episodi avvenuti in Via Nazionale, chiede alla turista di permetterle di "baciarle le scarpe" oppure la invita a una vacanza (chissà perché?) in Portogallo. 
Abbondano naturalmente, soprattutto intorno ai Fori, quanti avvicinano le turiste proponendosi come guide turistiche, spesso tentando approcci con mozziconi di frasi in varie lingue. 
Seduta al tavolino di un bar in Piazza Esedra, l'autrice del servizio Francesca Contiguglia racconta che soldati, su un pullman militare, le hanno mostrato tutti la lingua; 
in seguito gli avventori del locale si sono avvicinati a turno chiedendole d'accendere una sigaretta, in realtà cercando di sbirciare sotto la camicetta. 
Come valutare tutto ciò, si chiede l'autrice? 
"Dipende da persona a persona" risponde. 
Su di lei, personalmente, il tutto ha avuto un effetto "sconcertante, certo non proprio divertente". 
Per fortuna, concede la giornalista, c'è anche chi sa ancora fare un bel complimento del tipo: 
"Sei come una donna del Botticelli". 
Ma in generale, conclude, una turista dovrebbe avere una "pelle dura come il cuoio per sopravvivere". 
Esagerazioni? 
I "riscontri" vengono anche da un recente inchiesta del "Corriere" tra le turiste straniere nella Capitale. 
"Una cosa che non ci piace? 
Gli uomini, soprattutto quelli anziani" sentenzia Jiulia Tregaskis, 21 anni, studentessa inglese: "Fanno troppi commenti e questo per noi che viaggiamo sole non è piacevole. 
È un fenomeno strano che nel nostro paese non c'è". 
"Qui la mentalità è differente. 
I ragazzi non ti staccano gli occhi di dosso e fischiano per la strada". 
Controcorrente Odali, 25 anni un'appariscente cubana coperta solo da una minituta aderente: 
"Sono tutti nervosi, vanno sempre di corsa. 
E alla sera gli uomini sono così stanchi che non ti degnano di uno sguardo". 
Insomma, comunque vada, si tratti di fastidio o di recriminazioni, resta sempre una solenne bocciatura per gli uomini della Capitale. 
Una lunga serie di sciagure nella prima domenica d'agosto. 
Code e gravi incidenti sulle strade. 
Caos nei porti. 
Mare tragico, morte tra i sub. 
Campione di rugby una delle vittime, un altro ha le gambe tranciate. 
MILANO - Prima tragica domenica d'agosto sulle spiagge e sulle strade d'Italia. 
Due giovani sub morti, un altro che ha subito l'amputazione delle gambe e 23 vittime della strada: 
è il triste bilancio di un film visto già troppe volte. 
E poi code mostruose con punte che hanno raggiunto anche i 30 chilometri. 
Dal mare una notizia che ha scosso il mondo dello sport. 
Uno dei due sub morti al largo di Capo Taormina era un promettente rugbista della nazionale e del Milan campione d'Italia: 
Massimo Capuzzoni, 26 anni. 
Era da poco rientrato dai Mondiali in Sudafrica. 
Il suo corpo, assieme a quello dell'amico Carmelo Perla, 21, di Fiumefreddo, è stato recuperato ieri, dopo ore e ore di ricerche: 
i due erano rimasti intrappolati in una caverna. 
Forse un malore o forse addirittura l'impossibilità di riuscire a venire fuori da quella trappola naturale le cause della morte dei due ragazzi. 
C'è chi aggiunge che si sia trattato di un tentativo di Massimo di aiutare l'amico incastrato rimanendo a sua volta intrappolato. 
Anche al largo di Torvajanica un sub vittima di un dramma. 
Francesco Errara, 42 anni, di Ostia, è stato dilaniato dall'elica di una barca di 10 metri mentre stava riemergendo. 
Le pale gli hanno tranciato le gambe. 
È stato ricoverato al San Camillo di Roma, ma le sue condizioni sono gravissime. 
Nell'oscurità del Lago di Como e di un bagno notturno è annegato, invece, Mauro Colombo, 22 anni di Verderio Superiore (Lecco). 
Salvataggio provvidenziale invece per cinque amici, fra i 18 e i 25 anni, soccorsi verso sabato notte nelle acque del Lago Maggiore, in piena tempesta, dopo che il loro motoscafo imbarcava acqua per una falla. 
Sangue sulle strade - Tra la notte e l'alba di ieri decine di incidenti stradali mortali, 23 in tutto le vittime. 
Lo scontro più grave è avvenuto a Polignana a Mare (Bari) dove hanno perso la vita tre persone fra cui un padre e la figlia di 10 anni mentre un'altra figlia di 3 è in fin di vita. 
Code - Il record d'incolonnamento spetta alla A/22, l'autostrada del Brennero: 
fra Nogarole Rocca e Affi, nel Veronese, il mostruoso serpente d'auto ha raggiunto i 30 chilometri. 
La top ten prosegue con 10 chilometri di coda, sempre nel Veronese, fra Peschiera e Sommacampagna e altrettanti nell'innesto tra l'A/1 e l'A/4 nel Bolognese. 
Traghetti - Sono occorse più di 2 ore per imbarcarsi a Villa San Giovanni, direzione Sicilia, a causa della "calata" di turisti dal Nord. 
Code anche a Piombino. 
l'ondata di 20 mila persone e 7 mila mezzi da imbarcare è stata caotica ma ben organizzata. 
Sul Sassolungo, in Alto Adige. 
Fulmine sulla vetta uccide tre alpinisti. 
Sono volati per più di 500 metri sfracellandosi tra le rocce. 
Saette feriscono altri escursionisti. 
BOLZANO - Tre alpinisti sono morti ieri pomeriggio sul Sassolungo, in Alto Adige, nel cuore delle Dolomiti, centrati da un fulmine che li ha fatti volare per circa cinquecento metri sino a sfracellarsi sulle rocce alla base della torre Salame. 
Le vittime sono Maurizio Dal Lago, di Cologna Veneta (Verona), Alberto Zerbetto, di Vò Euganeo (Padova), e Daniele Vallarin, di Monselice (Padova). 
Altri fulmini si sono abbattuti nelle stesse ore anche nel Meranese e hanno ferito varie persone, soprattutto nella zona di Malga Saltusio, in Val Passiria. 
Nessuno fortunatamente è in gravi condizioni. 
Fulmini anche in Valmalenco: 
un ragazzo di ventisei anni è stato gravemente ferito; 
è ricoverato a Sondrio. 
I tre morti sul Sassolungo erano esperti rocciatori: 
Il fulmine li ha centrati in quel momento. 
Il volo per centinaia di metri è stato inevitabile. 
Se il fulmine li avesse colpiti qualche minuto prima, quando erano ancora in vetta e ancora legati tra loro, forse si sarebbero salvati riportando magari soltanto delle ustioni. 
L'allarme è stato dato poco dopo da altri escursionisti alla base della parete ed è stato raccolto dai Catores, le squadre di soccorso alpino della Val Gardena. 
Ed è stato anche allertato l'elicottero di Aiut Alpin Dolomites, il prezioso velivolo che è specializzato negli interventi in montagna. 
I corpi dei tre rocciatori sono stati recuperati e trasportati sino al rifugio di Monte Pana, in Val Gardena. 
Poi da lì sono stati trasferiti alla camera mortuaria di Selva Gardena dove sono cominciate le difficili e pietose operazioni di riconoscimento delle tre salme. 
Solo a tarda sera è stato possibile identificare gli sfortunati alpinisti. 
Ritrovati e portati a valle invece i ventidue belgi dati per dispersi venerdì nell'alta valle dei Concei, in Trentino. 
Avevano "solo" sbagliato sentiero. 
Cantante napoletano ferito in pizzeria dal padre della sua ragazza minorenne. 
NAPOLI - "Tu mia figlia non la devi toccare". 
Così dev'essere cominciata la furibonda lite nel corso della quale sabato notte il cantante napoletano Michele Principe (all'anagrafe Michele Iammelli) ha rischiato di essere ucciso per amore di una minorenne. 
È accaduto nei pressi della pizzeria "Don Ciccio", in via Ramaglia, nel quartiere Marianella. 
Iammelli, colpito alle gambe e al torace, si trova ricoverato nell'ospedale Cardarelli. 
Secondo le indagini degli inquirenti il ferimento sarebbe appunto opera di De Stasio: 
il padre della ragazza con cui è fidanzato Iammelli avrebbe osteggiato il legame tra i due fino a chiedere al cantante, l'altra notte, un incontro chiarificatore. 
Ma dopo un violento alterco, De Stasio ha estratto una pistola e sparato contro il fidanzato della figlia, allontanandosi poi con la moglie. 
L'aggressione all'alba nella zona dell'Idroscalo di Milano, la violenza in un box. 
Rapita al fidanzato e stuprata. 
L'agguato all'uscita dalla discoteca, sospettati due slavi. 
MILANO - Rapita all'uscita della discoteca e violentata per ore. 
Il dramma di Gabriella F., 20 anni, ha mobilitato nella mattinata i carabinieri di tutto il Nord. 
Due uomini, forse slavi, armati di pistola l'hanno letteralmente strappata dalle braccia del fidanzato, a pochi metri da un locale vicino all'aeroporto di Linate. 
E in un box si sono sfogati su di lei. 
La ragazza è stata rilasciata dopo cinque ore e si è ripresentata a casa sconvolta, nel pieno della caccia ai sequestratori. 
Elicotteri, posti di blocco, perquisizioni. 
Gli investigatori hanno controllato decine di persone e nel pomeriggio hanno puntato l'attenzione su un immigrato dell'Europa dell'Est che è stato fermato. 
Ma potrebbe essere uno dei due ricercati. 
Gli interrogatori di Gabriella e del suo fidanzato, Paolo F., 27 anni, rappresentante di articoli di cartoleria, sono andati avanti fino a tardi in due uffici del comando dei carabinieri di Milano. 
Il loro racconto comincia da sabato sera. 
Gabriella abita con i genitori e il fratello di 18 anni vicino alla Fiera. 
Mamma e papà sono custodi del caseggiato dove la famiglia vive. 
La ragazza invece non ha un lavoro. 
Quattro mesi fa ha conosciuto Paolo, taglio di capelli alla moda, arrivato per lavoro dalla provincia di Foggia. 
Il fidanzato abita in un piccolo appartamento, affittato vicino alla stazione Centrale. 
I due hanno la stessa passione di tanti ragazzi della loro età: 
la discoteca, la musica a tutto volume, le serate di divertimento che proseguono fino all'alba. 
Così Gabriella e Paolo si vedono anche sabato sera, alle undici. 
Mangiano qualcosa insieme, in un ristorante. 
Poi prendono un taxi, perché il ragazzo non ha la macchina. 
Il locale dove decidono di andare è il Riva Verde a Novegro, alle porte della città, nel mezzo del parco dell'Idroscalo. 
La zona è la riviera dei milanesi che non vanno in vacanza. 
E, da qualche anno, dei tanti immigrati che non possono permettersi una vera villeggiatura. 
Ci sono il lago artificiale a ridosso di Linate, qualche ristorante, il luna park. 
I due ragazzi restano a ballare fino all'alba. 
Quando escono, c'è il problema dei mezzi di trasporto. 
S'avviano a piedi verso l'aeroporto dove c'è il parcheggio dei taxi. 
Attraversano i vialetti del parco e si attardano per un ultimo momento di intimità. 
Poco dopo le 6 i carabinieri di turno nella piccola caserma di Segrate vedono arrivare un giovane terrorizzato. 
È Paolo, che parla a fatica: 
Li ho visti arrivare all'improvviso. 
Uno l'ho messo giù, ma l'altro ha tirato fuori la pistola. 
Mi hanno minacciato e hanno portato via Gabriella. 
Ho cercato di fermare due automobilisti, poi ho visto passare un taxi e mi sono fatto portare qui". 
Gli investigatori si fanno dare l'indirizzo e corrono dai genitori della ragazza. 
L'ipotesi di un sequestro di persona a scopo di estorsione viene subito scartata. 
La famiglia di Gabriella non vive certo in condizioni da miliardari. 
A casa c'è soltanto la madre, che conferma: 
"Sì, Gabriella ieri sera è uscita con il suo ragazzo. 
Ma sapete, sono cose della loro età". 
La donna viene lasciata nell'appartamento, in attesa di telefonate. 
Intanto dall'aeroporto di Bergamo vengono fatti alzare gli elicotteri. 
L'ufficiale che coordina le indagini, il maggiore Paolo La Forgia, fa sorvolare le statali che portano verso Sud e verso Est. 
E manda altre pattuglie a controllare le zone in città frequentate da slavi. 
Perché Paolo ha appena dato un particolare molto utile: 
"Secondo me - spiega il fidanzato - dall'accento, quei due erano slavi o albanesi. 
Comunque venivano dall'Est". 
Della Golf scura però non c'è traccia. 
Alle 11 il colpo di scena. 
Gabriella suona al citofono di casa. 
Non è ferita, apparentemente non ha nulla. 
Ma è psicologicamente distrutta. 
"Mi hanno violentata - sussurra piangendo -. 
Mi hanno tenuta chiusa in un box. 
Poi mi hanno ricaricata sull'auto e mi hanno lasciata andare, vicino a casa". 
I carabinieri aspettano che si tranquillizzi, poi la portano all'ospedale Fatebenefratelli dove i medici confermano il dramma. 
Le indagini non si fermano. 
Verso mezzogiorno i carabinieri portano in caserma due tossicomani che frequentano la zona dell'Idroscalo. 
Ma li rilasciano subito dopo. 
I controlli girano intorno a cinque persone: 
tutti immigrati clandestini dall'Europa dell'Est senza documenti e senza permesso di soggiorno. 
I cinque vengono mostrati ai due ragazzi. 
Uno sarebbe stato riconosciuto, ma su questo punto gli investigatori non rilasciano dettagli. 
Per poter risalire al complice. 
Anche il luogo della violenza sarebbe già stato individuato. 
Un box alla periferia di Milano, utilizzato dai cinque fermati. 
Due di loro sarebbero i sequestratori che hanno rapito e violentato Gabriella. 
Con la Lotteria di Taormina. 
Tornatore fa vincere 2 miliardi a Macerata. 
Il biglietto fortunato era abbinato al film "Nuovo Cinema Paradiso". 
MACERATA - Caccia al super ricco. 
Sono piovuti su Macerata i 2 miliardi del primo premio della Lotteria Nazionale di Taormina Arte e della Centomiglia del Garda. 
Una ventata di fortuna sulla cittadina marchigiana dopo le disavventure patite nel suo storico teatro "Sferisterio" dal tenore Fabio Armillato nell'ormai famosa "Tosca" maledetta. 
Un doppio infortunio che è passato alla storia. 
Dalla lirica, adesso, l'attenzione si sposta alla lotteria. 
Mai Macerata era stata toccata da tanta fortuna. 
Il neomiliardario è il possessore del biglietto serie E 49794 abbinato al film "Nuovo cinema paradiso" di Giuseppe Tornatore, vincitore a Taormina Arte. 
La caccia, però, risulta molto problematica. 
Il biglietto, infatti, potrebbe essere stato venduto anche in un paese della provincia. 
Solo oggi, con lo spoglio completo dei tabulati, se ne potrà sapere di più. 
Tutti al Nord, gli altri premi più consistenti, che sono andati a biglietti venduti a Parma, Bologna e Padova. 
Ecco i numeri dei biglietti vincenti: PRIMO PREMIO: 
2 miliardi E 49794 venduto a Macerata e abbinato al film "Nuovo Cinema Paradiso" SECONDO PREMIO: 
200 milioni Z 53358 venduto a Parma Vincono 120 milioni AB 95340 venduto a Bologna AB 92205 venduto a Padova VINCONO 70 MILIONI Q 62817 venduto a Todi S 15099 venduto a Pistoia VINCONO 30 MILIONI B 15992 venduto a Brescia I 73362 venduto a Brescia Z 43432 venduto a Riva del Garda (Trento) N 33787 venduto a Roma AA 95422 venduto a Udine AA 81917 venduto a Torino AA 31306 venduto ad Augusta (Siracusa) AA 56206 venduto a Milano F 17744 venduto a Piacenza A 71062 venduto a Conegliano Veneto AC 25449 venduto a Firenze D 20970 venduto a Mestre (Venezia) A 65180 venduto a Lanzo Torinese AD 45227 venduto a Milano S 80970 venduto a Roma 
Fa discutere la proposta del ministro Coronas di superare la fase dell'emergenza nella gestione degli ex mafiosi. 
Lavoro ai pentiti, è già polemica. 
Biondi: 
"Obiettivo difficile da raggiungere". 
Violante: 
"Si faccia subito una legge". 
ROMA - Le perplessità riguardano soprattutto i tempi della trasformazione. 
Passare dall'emergenza alla "normalità" nella gestione dei pentiti per molti non sarà operazione facile e rapida. 
Dopo la relazione al Parlamento del ministro dell'Interno Giovanni Rinaldo Coronas, si è aperto il dibattito sull'opportunità dei correttivi suggeriti dal ministro per evitare - visto il ritmo dei pentimenti: uno al giorno - di "far saltare tutto il sistema di protezione". 
La fase "dell'emergenza è finita - ha detto Coronas - occorre formulare una nuova filosofia della protezione, simile a quella di altri paesi come gli Stati Uniti che ci hanno preceduto in questa esperienza". 
Come? 
In poche parole dovrà sparire la figura del pentito a vita, mantenuto dallo Stato, per tentare un reinserimento nella società attraverso un'accurata opera di mimetizzazione. 
I pentiti dopo un certo periodo di tempo dovranno cercarsi un lavoro - richiesta che tra l'altro arriva da molti collaboratori di giustizia desiderosi di una vita normale - non solo perché è più facile passare inosservati ma anche "per sottrarre persone che hanno tagliato i ponti con il passato alla tentazione di tornare a delinquere". 
Col vantaggio indubbio di "alleggerire l'erario dall'ingente costo che comporta il mantenimento dei pentiti e delle loro famiglie". 
In tutto più di cinquemila persone tra cui molti bambini. 
Altro suggerimento che fa discutere quello di "applicare ordinarie misure di vigilanza" per quei pentiti che "non aggiungono nulla di nuovo, sotto il profilo processuale, all'impianto accusatorio del pm". 
"Sono d'accordo sul principio Ma la burocrazia blocca tutto". 
ROMA - "Se il ministro dell'Interno si è deciso a lanciare l'allarme, dopo pochi mesi dal suo insediamento al Viminale, vuol dire che il problema dei pentiti è serio. 
Più di quanto si possa immaginare. 
Speriamo che questo ennesimo richiamo istituzionale ottenga qualche effetto". 
Alfredo Biondi, ex ministro della Giustizia, il problema della protezione dei pentiti lo conosce bene. 
Pur apprezzando le dichiarazioni di Coronas, non nasconde un certo scetticismo. 
Onorevole, è davvero così pessimista? 
"No, sono realista, il problema si è aggravato. 
Come ha detto il ministro dell'Interno si tratta di proteggere più di 5000 persone. 
Coronas ha anche proposto il reinserimento dei pentiti nella vita sociale: 
il lavoro. 
"Sono d'accordo. 
Quello che mi spaventa è la difficoltà di raggiungere l'obbiettivo. 
Basta guardare cosa accade con il cambio di identità. 
In teoria il pentito, una volta portato a termine il suo proposito di collaborare con la giustizia, può "scomparire", diventare un'altra persona, ma tutto si ferma a causa della burocrazia. 
Per avere una nuova carta di identità, ad esempio, occorrono mesi, moduli e moduli da riempire, autorizzazioni ". 
Insomma, una storia tutta italiana .... 
"Io non sono tra quelli che criticano la cultura giuridica del nostro paese, però, per quanto riguarda la protezione dei pentiti, forse altri hanno soluzioni pratiche più efficienti". 
Pensa agli Stati Uniti? 
"Può essere un esempio da imitare, soprattutto per quanto riguarda alcuni aspetti che, come dicevo prima, sono essenzialmente burocratici e organizzativi". 
I collaboratori di giustizia hanno dato un grande contributo alla lotta contro la criminalità organizzata. 
Il rischio è che il pentito sia più furbo del magistrato. 
Non dimentichiamo che si tratta di persone che, prima di ravvedersi, avevano una fedina penale piuttosto pesante. 
Insomma, hanno un modo di ragionare rozzo, scaltro. 
È normale che tentino di tenere il più possibile sulla corda il magistrato, centellinando le informazioni". 
Il giudice come può difendersi? 
"Con la professionalità. 
È necessario contrastare gli eventuali tentativi dilatori dei pentiti trovando riscontri". 
Lei è per il magistrato "furbo" .... 
"No, per il magistrato bravo. 
In Italia non mancano di certo". 
Quanto durerà questo problema che rischia di indispettire anche il contribuente? 
"Fino a quando i pentiti non capiranno che collaborare con la giustizia non vuol dire vincere la lotteria e che ravvedersi significa anche accettare qualche sacrificio come, ad esempio, allontanarsi per un certo periodo dalla famiglia". 
ROMA - Un lavoro per i pentiti e per i loro familiari, un reinserimento "vero" nella vita normale? 
Luciano Violante, vice presidente Pds della Camera ed ex presidente della Commissione Antimafia, non vede niente di scandaloso nella proposta del ministro dell'Interno Coronas. 
"È un modo per integrare i collaboratori della giustizia nella vita normale", dice. 
Se queste proposte diventassero legge, potrebbero anche accelerare la "corsa" verso la collaborazione con lo Stato? 
"Credo di sì. 
Ormai del resto il fenomeno si è stabilizzato. 
Abbiamo vissuto prima una fase legata all'accidentalità, una fase che arriva fino al '92. 
Una fase in cui non c'era una stabilità di rapporti fra Stato e collaboratori. 
Poi, con le leggi fatte successivamente, la stabilità è arrivata. 
Sempre però nella fase di "accesso" del collaboratore al sistema di protezione. 
Oggi mi pare sia giusto pensare in termini ordinari anche all'"uscita" del collaboratore dal sistema di protezione ". 
In fondo è la via che hanno seguito e seguono da anni gli Stati Uniti .... 
"Certo, anche se per loro è più semplice: 
gli Stati Uniti sono un paese enorme, uno può andare dove vuole. 
Loro del resto hanno allargato la protezione anche al di fuori del mondo della criminalità organizzata: 
proteggono gente che proviene da bande di tossicodipendenti, ex "gangster urbani". 
Adesso che succederà, delle idee di Coronas? 
Diventeranno una proposta di legge, verranno raccolte da qualche forza politica? 
Anche se la cosa non è molto semplice. 
Perché in Parlamento, accanto ad una posizione più riflessiva, che vuole salvaguardare l'istituto della collaborazione, ci sono anche posizioni di tipo ideologico, visceralmente contrarie al collaboratore in quanto tale. 
C'è sicuramente una maggioranza favorevole in Parlamento, però questa minoranza viscerale potrebbe cercare in qualche modo di fermare la riforma". 
Caro nemico. 
Il critico inventore di "Blob" contro l'autore di "Ecce Bombo": 
"Film troppo leggibili e giusti". 
Insopportabile Moretti. 
"Non mi piace il suo voler essere sempre "politicamente corretto". 
Risolve le sue contraddizioni nella forte simpatia del personaggio e nei buoni sentimenti della sinistra. 
Sbandiera l'anticonformismo in modo sospetto. 
E occulta la sua tensione alla normalità, la stessa che oggi un D'Alema e un Veltroni vanno propugnando con molta chiarezza ideologica ". 
Enrico Ghezzi non è personaggio che ami le mezze misure. 
E chiacchierando non ha difficoltà a dichiarare subito la sua avversione per Luchino Visconti. 
Poi, senza bisogno di insistere, ecco venir fuori Woody Allen. 
forse il mio "caro nemico" sono io stesso, anche se per esser "caro" mi trovo troppo odioso. 
Nanni potrebbe piuttosto essere un "caro amico", l'ho conosciuto abbastanza presto, girava per festival, curioso di tutto, attento ...". 
Eppure, a ben guardare i "rimproveri" sono numerosi. 
Cominciamo dal cattivo maestro: 
"Credo che Nanni abbia la responsabilità di accontentarsi di essere nel giusto". 
E Ghezzi parla di "responsabilità estetica, ma anche etico politica", di una "dialettica non troppo vertiginosa che alla fine risolve le contraddizioni nella forte simpatia del personaggio e nei buoni sentimenti della sinistra". 
Ma andiamo con calma. 
A sfogliare le pagine del nuovo libro di Ghezzi, che raccoglie i suoi testi critici dal 1974 (al 2001 ...), sotto il titolo Paura e desiderio. 
Cose (mai) viste appena uscito da Bompiani, si finisce per inciampare in una definizione tassativa del cinema di Nanni Moretti come "non cinema". 
Dunque, Ghezzi, che cosa significa "non cinema"? 
"Fino a Palombella rossa i film di Nanni mi sembravano molto generosi di esibizionismo, di individualismo, ma soprattutto di precisione sociologica: 
erano lontanissimi dall'ipotesi di cinema che mi affascina di più e che io definirei cinema cinema. 
Per intenderci, Moretti potrebbe girare tutta la vita ma non arriverebbe mai alla sensuosità o fatalità cinematografica di un Michael Cimino. 
Anche se poi viene collocato tra i primi dieci registi del mondo, appartiene alla costellazione degli autori autori, anzi direi che, come Wenders, Moretti rappresenta il cinema di oggi molto più di Cimino". 
Sensuosità? 
È un concetto che ha a che fare con la forma? 
"Fino a Palombella rossa, Nanni non raggiunge un'intensità di tipo filmico, non aderisce alla forza flagrante delle persone, delle facce, delle cose. 
Ed essere autore significa proprio questo: 
scoprire il cinema che è nel mondo. 
Ma Nanni non ha mai avuto grandi capacità formali alla Lang o alla Kubrick (le cui opere sono disperatamente segnate dai loro autori), i suoi film sono fatti di immagini programmaticamente modeste. 
Anzi, direi che l'unica forma fondamentale, e in sè notevole, dei film di Nanni Moretti è la presenza di Nanni Moretti, per cui lui costruisce un lungo documentario su se stesso, una infinita autobiografia per capitoli. 
Ma trovo insopportabile il suo voler essere sempre "politicamente corretto", la sua resistenza a esporsi. 
Anche se poi, per fortuna, la macchina cinema la sa più lunga di lui ... ". 
Come si può rimproverare di nascondersi a un regista che da sempre ha scelto di mettere in scena se stesso? 
"Ecco, gli manca quel tanto di impersonale che serve a fare il grande cinema. 
Nulla di disprezzabile nel fatto che Nanni faccia l'attore di se stesso, essendo se stesso il soggetto che conosce meglio. 
Anzi, questa sovraesposizione è una maniacalità interessante. 
Però manca, in questa maniacalità, l'ossessione filmica: 
c'è piuttosto l'ossessione per il costume sociologico italiano, un aspetto che trovo anche affascinante e che viene fuori in lui in maniera un po' hard, quasi pornografica ". 
E dopo Palombella rossa, che cosa cambia? 
"Sogni d'oro, lungi dall'essere un bel film, era però geniale, un film della mutazione intravista e perduta. 
In Palombella rossa c'era soprattutto la forza del set acqua, nell'acqua come luogo di tutti i giochi era compresa la rinascita. 
Ma in Caro diario, mi è piaciuto soprattutto l'ultimo episodio, dove per la prima volta Nanni ha raggiunto se stesso attraverso la messa in scena di un fatto reale in finto documentario. 
È come se il suo fantasma venisse raggiunto finalmente dalla realtà del cinema e viceversa. 
Caro diario è il suo film più leggero, continuamente percorso da immagini di leggerezza, a partire dalla vespa e dalla danza, ma l'unica parte in cui questa ipotesi di leggerezza viene veramente soddisfatta è l'ultima: 
sembra una commedia di Lubitsch. 
Alla luce di quest'ultimo episodio mi piacerebbe "rifilmizzare" il cinema precedente di Nanni, compreso il suo film più commovente e melo che è, ancor più di Bianca, La Messa è finita ". 
Ghezzi ha qualche dubbio sul grande catalizzatore politico a tutti i costi. 
"Ma il film come oggetto non ha nessun dolore, ha solo una precisione ossessiva". 
Anzi, Ghezzi arriva a dire che più che un regista Moretti è un grande giornalista: 
"Nanni è il documentarista che ci è mancato (vedi il bellissimo La cosa). 
Se la prende spesso con i giornalisti perché il più delle volte fanno malissimo quel che lui fa benissimo, si accontentano del luogo comune. 
Ma la precisione di Nanni è indipendente dal risultato cinematografico. 
In breve, lo potremmo chiamare moralismo? 
Ricorda Ghezzi: 
era strano però che proprio lui che è ferocemente contro il luogo comune giornalistico si sia accontentato di un'analisi povera, insignificante, prevedibile, poco labirintica, dal respiro corto". 
Sono la preoccupazione di sbagliare, il difensivismo a oltranza a togliere intensità al cinema di Moretti? 
È "intensità" la parola chiave per Ghezzi: 
"Voler sempre dire la tua, aggiungere, riquadrare, rimarcare quel che hai trovato in un volto, in un angolo, in un oggetto, in un paesaggio, in una inquadratura, in una storia, toglie intensità e imbriglia qualunque forza, durezza, asprezza, acutezza. 
Sono questi tic che impediscono al cinema di Nanni di essere cinema, non sento mai nei suoi film una sfida lanciata allo spettatore, c'è come una correttezza astratta che fa automaticamente propri i valori costituiti della sinistra, da piccolo borghese marcio. 
Il suo è un cinema individualista ma anche democratico e civile, il magnifico quarantenne è molto seduttivo, e rischia di mostrare solo i suoi splendori anche quando crede di mostrare le sue manie, le sue sconfitte. 
Nanni non si mette in gioco fino in fondo, difende se stesso proprio mentre si mostra spudoratamente". 
Segue un aneddoto curioso: 
"Ricordo che Nanni è stato uno dei pochissimi (con Celentano, il cardinal Martini e il Papa) a chiedere di non apparire in Blob: 
un modo per proteggere illusoriamente la propria "cosa" e la propria immagine. 
La commedia dei "bombi", che trova un naturale consenso presso tanti splendidi quarantenni, rischia insomma di configurarsi come messaggio essenzialmente generazionale. 
Questo aggettivo, "generazionale", vale per tutto il cinema di Moretti? 
"Retrospettivamente, per la precisione di cui sopra, sempre di più. 
Spero che Nanni smetta di esserlo, e quando parla della sua malattia facendone una commedia alla Lubitsch riesce magnificamente a non esserlo. 
Forse è meno comico di Woody Allen, ma migliore come attore e come cineasta, anche se lo stesso Allen sta migliorando, tra un paio d'anni avrà raggiunto il "banale" segreto hollywoodiano delle commedie leggere intelligentissime e stupide ". 
Senza dimenticare le qualità del Moretti attore, notevolissimo secondo Ghezzi: 
"Nel Portaborse Nanni ha dimostrato tutto il suo valore di osservatore satirico capace di essere ciò che lui odia, l'orribile piacevolezza del potere. 
Il film non era certo un granché, ma ricordo che insistetti con Guglielmi perché RaiTre lo producesse, cosa che poi non avvenne. 
Ritenevo che fosse necessario più che utile, anche se il vero cinema civile italiano è stato Samarcanda e i vari Risi sono arrivati con ritardo e con minore intensità rispetto a Santoro ". 
E a proposito di Santoro, torniamo alla tentazione documentaristica, al "giornalismo" del Moretti regista. 
E al "cattivo maestro": 
"Nanni ha la responsabilità di accontentarsi, come dire, di essere nel giusto. 
Penso che abbia sempre sbandierato il suo anticonformismo in maniera sospetta, occultando la propria tensione alla normalità, la stessa che oggi un D'Alema e un Veltroni propugnano con molta chiarezza ideologica anche se certo senza l'intensità politico profetica berlingueriana. 
Ma è lui, Nanni, che assume, nel suo stesso sottrarsi, un ruolo pubblico di guru che chiede di essere giudicato. 
E in fondo, fino a quella sublime malattia raccontata nel "documentario fiction" di Caro diario, amavo più il guru (nelle sue supposte antipatie e idiosincrasie) che il suo cinema. 
Sono inoltre convinto che la storia di Moretti sia anche segnata dalle sue origini romane. 
Il suo itinerario non sarebbe stato possibile in un'altra città: 
C'è sempre stata in Nanni una determinazione che lui stesso non ha mai negato, anzi direi che i suoi film esibiscono proprio la forma della volontà contrapposta al "wondering" generazionale. 
Il cinema ancora oggi è soprattutto questo, l'autonomia economica per arrivare a girare, a fare. 
Nanni rappresenta la ferocia dell'indipendenza e l'individualismo borghese senza esibire troppe spaccature interiori ma solo perfin piacevoli screpolature crepuscolari ". 
Niente di grave, per carità. 
Resta, per Ghezzi, l'ammirazione per l'accanimento del "fare": 
"Poniamo il cinema Sacher. 
Invece di limitarsi a recriminare sulle trascuratezze della distribuzione d'essai, Nanni, regista e produttore, si è fatto esercente in proprio con passione e cura intelligente. 
Anche se ...". 
Anche se? 
"Anche se poi le scelte sono da esercente occhiuto, più competente e intelligente di altri, certo, ma mai più audace e inventivo. 
In tre anni, mi pare, di programmazione non è mai uscito dal recinto abbastanza redditizio del medio cinema internazionale d'autore. 
Intendiamoci, è il cinema che piace a Moretti, da Orlando della Potter a Lisbon story di Wenders: 
Insomma, accade con il Moretti esercente un po' lo stesso che accade con il suo cinema: 
radicale politicamente ma poi non "oltre" dal punto di vista filmico ". 
Detto questo, Ghezzi è pronto comunque ad ammirare le irritazioni di Moretti, a riconoscere il suo coraggio nel denunciare il predominio dell'informazione cultural leggera del talk show anche se, aggiunge Ghezzi, "nel riprodurre il peggio, proprio il talk show è stato un grande momento di confluenza televisiva di fiction (soap opera) e di documentarismo". 
Poi, quasi tra parentesi, una domanda: 
"proprio come il cinema di Moretti?". 
E l'ammirazione, allora, dove sta? 
"Al talk show Nanni ha resistito con decisione e in questo lo ammiro, per esempio nel non ammettere l'appalto quasi integrale del discorso di sinistra allo show dell'ex piduista Maurizio Costanzo. 
In fondo è riuscito a promuoversi erigendo delle piccole barriere elitarie, ha capito che si può costruire se stessi con quel che non fai e con i luoghi che non frequenti". 
E per questa strada si finisce inevitabilmente per parlare di politica, della "terribile impotenza cosciente che ci affligge e che richiederebbe (a lui, ma anche a me, a tutta la nostra generazione e al suo pubblico che ahimè o per fortuna sento così spesso coincidente col mio nostro) di abbandonare tutte le difese e di andare gandhianamente a resistere, soprattutto a se stessi (!), a Sarajevo". 
Due storie quasi parallele d'amore per il cinema. 
Cinema, primo amore. 
Due storie quasi parallele, quelle di Ghezzi e di Moretti. 
Poi, al tempo del liceo e dell'università, due o tre cinema al giorno: 
la scoperta del cinema americano e delle "nouvelles vagues" europee. 
La tesi di laurea, Cinema moralia, cercherà di conciliare "due amori contrapposti: 
il cinema e la Scuola di Francoforte. 
Intanto scrive per riviste, realizza programmi radiotelevisivi, si occupa a Roma della programmazione cinematografica di RaiTre. 
Il resto è storia recente, la collaborazione con Guglielmi, l'invenzione di Blob, Fuoriorario, Schegge. 
Moretti nasce a Brunico nel '53. 
Ventenne gira i primi filmini in Super 8, finché il suo primo lungometraggio, Io sono un autarchico, nel '76, diventa un piccolo caso e viene proiettato al Filmstudio di Roma. 
Nel '77, Ecce bombo e poi, di seguito, Sogni d'oro (1981), Bianca (1984), La Messa è finita (1985) che ottiene l'Orso d'argento a Berlino. 
Nell'89, Palombella rossa e infine Caro diario nel '93, anno in cui il Festival di Toronto gli dedica una retrospettiva completa. 
Dall'88, sarà produttore (Domani accadrà e Il portaborse di Daniele Luchetti) e dal '91 esercente in proprio di una sala cinematografica a Trastevere, il Nuovo Sacher. 
Strega: 
Per vincere il premio Strega? 
"Ci vuole un libro di qualità". 
Anna Maria Rimoaldi non ha permesso polemiche, lì nella piazza di Marciana Marina dove venerdì sera lo spazio era fin troppo esiguo per la folla di turisti stretta attorno al palco, molto interessati a questa serata diversa. 
La Rimoaldi, madrina del premio letterario più ambito, ha preferito lasciar parlare lei, Mariateresa Di Lascia o, meglio, Chiara, l'io narrante di "Passaggio in ombra" il romanzo che quest'anno ha vinto il quarantanovesimo premio Strega, il secondo per la casa editrice Feltrinelli. 
È stata l'attrice Ilaria Occhini a dar voce ai monologhi della Di Lascia, morta dieci mesi prima del suo trionfo. 
E con la Occhini i ragazzi della Compagnia teatrale di Marciana (I Tappezzieri), per una serata che ha commosso molti e spiazzato lo scrittore Raffaele La Capria, che soltanto dopo aver assistito alla proiezione di un documentario su Mariateresa Di Lascia si è accorto d'averla conosciuta in anni non tanto lontani. 
A ricordare la scrittrice e a celebrare il suo romanzo a Marciana Marina c'erano anche Inge Feltrinelli, Arnaldo Bagnasco e poi il marito, Sergio D'Elia, che all'isola d'Elba è arrivato con il suo camper di "Nessuno tocchi Caino", l'Associazione per l'abolizione della pena di morte che aveva fondato insieme a sua moglie Mariateresa. 
A raccogliere firme e adesioni con il suo camper Sergio D'Elia andrà avanti tutta l'estate, girando un po' per tutta l'Italia. 
"È un impegno che avevo preso con Mariateresa", ha detto, ricordando ancora una volta che i diritti del libro andranno proprio a sostegno dell'associazione. 
Mostre. 
A Capri i dipinti dell'originale artista austriaco, naturista e teosofo, che scelse l'isola come suo rifugio. 
Un'occasione per conoscere una figura d'inizio secolo fuori da ogni schema. 
Fuggito dalle capitali d'Europa e dal mondo borghese, finì perfino in carcere per lo scandalo offerto dal suo modo di vivere. 
CAPRI La Certosa di Capri s'erge possente su un pianoro che precipita a picco su Marina Piccola: 
la cittadella monastica, munita sin dalla fondazione trecentesca, fu poi ampliata sontuosamente nel corso del Seicento. 
Inoltrandosi lungo il viale che adduce alla cappella, dove ancora si leggono resti di affreschi sopravvissuti alle vicissitudini della storia, si ha subito un effetto di straniamento: 
ci si imbatte infatti in tele enormi, bituminose, rese tali anche dalla scarsa luce che piove negli ambienti che si succedono. 
In queste sale maestose e lungo i corridoi sono ospitate molte tele di Karl Wilhelm Diefenbach (1815-1913), nato all'indomani del Congresso di Vienna e morto prima che iniziasse la mattanza della grande guerra. 
Gli eredi donarono queste tele al Museo della Certosa e dal 1975, grazie anche all'alacre attenzione di Raffaello Causa, esse sono divenute parte di questo ambiente non del tutto estraneo alla sensibilità dell'artista. 
Il quale, come uno della Confraternita di San Luca, ebbe una vita ritualmente monastica anche se ebbe moglie e figli, una vita piena vissuta con frugalità e sentimento panteistico: 
in comunione con il sole, la terra, il mare secondo un modello culturale che attraversa in profondità la cultura tedesca. 
Alle trentuno tele e alle cinque sculture in gesso che sono la dotazione permanente del Museo della Certosa ora sono state aggiunte molte tele appartenenti a collezionisti privati e sono in mostra fino a tutto settembre. 
L'occasione dunque è di quelle propizie perché si possa avere uno sguardo d'assieme sull'opera di questo artista divenuto così naturalmente caprese per aver trascorso nell'"isola dagli occhi azzurri" gli ultimi tredici anni della sua vita. 
Anni decisivi e densissimi per la sua attività creativa, per la rigenerazione che qui visse la sua arte di paesaggista fuori le righe della tradizione, di simbolista intriso di Egitto e di Oriente: 
infatti Diefenbach dopo un esordio tradizionale a Monaco nei primi anni Settanta dove si guadagnò una certa reputazione e dopo il successo che gli arrise a Vienna vent'anni dopo, volse le spalle a questo mondo delle città e della grande capitale del secolo. 
La sua fu una scelta radicale contro l'arte dei Saloons, contro il mercato che brulicava attorno ad essi, contro - naturalmente - la borghesia. 
Un mondo che Diefenbach conobbe assai bene, ma col quale intrattenne rapporti, per così dire, di necessità e dal quale s'allontanò definitivamente dopo aver lasciato Vienna per l'Africa, la Tunisia, l'Egitto, il Cairo, infine Capri. 
Perché questo accadesse lo si deduce seguendo le tappe della sua biografia, costellata di successi, ma anche di gesti clamorosi che lo condussero persino in carcere e lo videro al centro di violente campagne di stampa contro lo scandalo costituito dal suo modo di vivere, dalla sua teosofia e dal suo nudismo. 
Un clima ben espresso dalla comunità di Monte Verità ad Ascona, presso la quale risiedè maturando il proposito di abbandonare una società che giudicava corrotta e filistea. 
Queste ragioni, in primis la sua vocazione alla frugalità vegetariana, il naturismo, l'inclinazione al taoismo, questo bisogno di condurre una vita da vagabondo - in realtà più giocata letterariamente che reale - fanno di lui un eroe prehessiano, una specie di Demian avant la lettre. 
Ma a Capri e non ad Ascona o a Mantognala Diefenbach pose la sede della sua ultima dimora e una lapide, semplice, lo ricorda nel cimitero di Capri, dove pure dormono un dandy come Fersen e il talento scapigliato di Norman Douglas. 
I dipinti messi assieme da Giancarlo Alisio, con Antonella Basilico, Angela Tecce e Silvana Todisco per conto di Civiltà del Mediterraneo e della Soprintendenza per i Beni artistici e storici sono l'antologia più ricca che qui si è vista dell'opera diefenbachiana. 
Nelle foto che illustrano il catalogo (Electa La Conchiglia) il pittore veste sempre il saio di monaco laico e panteista, circondato dai figli Helios, Lucidos e Stella o in compagnia del suo allievo Fidus: 
tutti nomi dalle evidenti implicazioni simboliche. 
Ed in effetti - per entrare nel merito della sua pittura - il simbolismo è parte integrante di un universo stralunato in cui si rinvengono tracce della tradizione del grande Caspar Friederich, a cui sarebbe stolto accostare il nostro: 
il suo simbolismo è retorico, scadente nella resa e allusivamente vago. 
Per sgombrare il terreno da questo tema, pure assai ingombrante, diciamo che è la parte più caduca della sua pittura e la meno convincente. 
Ben più interessanti talune tele in cui il pittore si misura con topoi - pur tanto illustrati - dell'isola. 
In una piccola tela (solo 39 x 49 centimetri) illustra la via Krupp a Marina piccola: 
si snoda questo nastro di pietra come una serpe nel corpo rovente della roccia, sul fondo il crepitare azzurro, cilestrino, smeraldo delle onde del mare sulla costa, poi il sembiante dolomitico del Solaro che s'erge a dominare la scena. 
sul fondo il profilo della penisola sorrentina. 
Nuvole vagano tra queste rocce che emergono sull'infinito, come un cratere lunare che non dispiacerebbe a Kubrich da Odissea nello spazio. 
Nell'altra tela gli azzurri e i verdi si sono fatti bruni e un velo di porpora tinge il cielo. 
L'intensità di queste piccole tele ci dicono che Diefenbach fu un pittore dotato, dalla voce autentica che seppe dire parole non banali su temi che erano già a quel tempo stati intaccati dall'erba maligna del luogo comune. 
Ebbe un controllo assai limitato dei propri mezzi, la sua vocazione predicatoria annebbiò la sua musa, la sua tavolozza si ingolfò di terra e di erbe, l'intelligenza dell'artista rimase impigliata nella rete tessuta con ben altra sapienza da Olidon Redon. 
Ma pure nel grande profilo che dispose sulla sua casa accanto alla Funicolare di Capri c'è una ariosità e un'eleganza tra neoclassico e secessione viennese: 
un lungo fregio che ridusse a forma di fisarmonica in un volume - Per Aspera ad Astra - ora riproposto dalle Edizioni La Conchiglia: 
un fregio con bambini che danzano, uccelli che volano, alberi, cespugli, rocce, un corteo devozionale che si chiude con una sfinge: 
ricordo imperituro del suo rapporto con l'antico Egitto. 
Un artista versatile e irrealizzato fu Diefenbach, mai banale, nè oziosamente superfluo. 
Casi letterari. 
Il popolare etologo ha esordito nel giallo: 
Giorgio Celli ha scritto con insospettato mestiere un romanzo giallo irto di misteri, intrighi, colpi di scena. 
Come non bastasse, il popolare "professore" dalla barbetta a pioggia, che ogni lunedì sera dal piccolo schermo ci conduce con competenza scientifica nel "regno degli animali", sembra essersi messo di impegno a condire questo suo intreccio cupo e godibilissimo con molto sesso. 
Non mancano, nel racconto, situazioni morbose, camere a luci rosse, incontri sessuali accompagnati da pittoresche "invenzioni" sadomasochistiche. 
E il tutto ha come sorprendente scenario una casa per anziani. 
Il commissario Camillo Lastrade, che ha lasciato per limiti di età il servizio attivo, è il frutto di un'eclettica vocazione alla "detection": 
in lui senti un po' di Maigret, un pizzico di padre Brown, un'eco lontana del dottor Watson e del suo scetticismo saldamente ancorato "al metodo sperimentale". 
Mentre non ti stupiresti di trovare nella biblioteca di questo investigatore colto e disincantato le opere più demistificatorie di Durrenmatt. 
L'elenco delle ascendenze potrebbe continuare. 
Celli, che alla letteratura è arrivato molti anni fa nel clima della neoavanguardia, ha costruito infatti questo suo Come le vespe d'autunno (Marsilio editore, pagine 139, lire 18.000) con un gusto autoironico del kitsch, del gioco. 
Reduce da un brutto infarto, soffrendo di non poter più fumare (in realtà, accende una sigaretta dopo l'altra e tutti in queste pagine fumano ininterrottamente come a parodiare un vecchio rituale della più frettolosa letteratura poliziesca), Lastrade trascorre come può gli ultimi scampoli di un'esistenza da duro. 
"L'ignoranza ti mette al riparo dalla pietà", è una delle sue sentenze preferite. 
Sul giornale, una mattina, l'ex commissario legge una brutta notizia: 
il suo miglior amico, l'ingegner "Mario Reali, pensionato del Genio civile, ospite di Villa Fiorita ... è caduto da un ballatoio, a mezzanotte, schiantandosi sull'asfalto di un cortiletto interno". 
Una disgrazia? 
Lastrade, dopo un sopralluogo a Villa Fiorita, è portato a escluderlo. 
La ragione? 
Prima dell'ingegner Reali, in circostanze non meno sospette, sono rimasti vittime di "incidenti" mortali altri due ospiti della casa. 
Reali, negli ultimi tempi, aveva preso a collezionare fotografie degne di figurare nel catalogo della più scatenata "pornografia hard". 
E le brutte scoperte sono appena iniziate. 
Irma Coluzzi, la proprietaria di Villa Fiorita, rivela, prima di venire a sua volta eliminata, inclinazioni quantomeno inquietanti. 
A Lastrade, che durante una cena resiste alle carezze molto spinte di lei, finisce col chiedere spudoratamente: 
"Commissario, lei è in pensione ... in tutti i sensi, forse? 
Dico meglio: con tutti i sensi?". 
Siamo solo alla metà d'una vicenda "lastricata" di false piste. 
Come sono morti, prima di lui, gli altri due ospiti di Villa Fiorita? 
Dalle nebbie d'un lontano passato, che ha avuto inizio addirittura nel campo di Mauthausen, emerge quello che Celli definisce "l'angelo della mezzanotte". 
Rivelarne l'identità sarebbe rendere un pessimo servizio ai lettori. 
Elzeviro. 
Segreti e fortuna di un titolo famoso. 
Quegli "Ossi" che Montale voleva chiamare "Rottami". 
La scelta del titolo di un libro è spesso motivo di angustie per l'autore. 
Vi sono scrittori che non riescono a iniziare un romanzo, pur già delineato nei loro progetti, se prima non hanno deciso come intitolarlo. 
Altri vanno avanti senza l'ancoraggio di quella certezza, ma è come se l'invisibile tarlo di un'ossessione insidiasse il lavoro, e allora propongono dilemmi all'editore e agli amici: 
questo o quest'altro? 
Troppo breve o troppo lungo; 
Una sola cosa è certa: 
E proprio l'assenza di regole costituisce il fascino che accompagna taluni titoli bellissimi, garanzie del loro immediato ingresso nella memoria del lettore. 
Non azzardo citazioni, anche perché la lista sarebbe lunghissima e fortemente opinabile. 
Ma mi è impossibile, per fare un esempio legato alla narrativa del Novecento, non pensare alle splendide invenzioni di Conrad, di Faulkner, di Hemingway, di Pavese, di Calvino, di Kundera, di Garcia Marquez .... 
Il titolo è anche una forma d'identità, un frammento di confessione. 
A volte, esso sembra così connaturato all'opera che rappresenta da indurci a supporre una specie di dipendenza genetica tra la fase creativa e la sua sintesi, tra i momenti di solitudine in cui le parole si posarono sulla carta e lo "strillo" (per usare un termine del gergo giornalistico) che dalla copertina annuncia e chiama. 
Queste notazioni introduttive mi sono parse utili per affrontare il tema vero dell'articolo. 
Settant'anni fa (nel giugno del 1925), Piero Gobetti pubblicò a Torino la prima edizione degli Ossi di seppia di Eugenio Montale, uno dei libri fondamentali della poesia italiana, e non soltanto italiana, del Novecento. 
La notizia dell'imminente uscita era apparsa fin dal 15 gennaio di quell'anno sotto la testata del "Baretti", la rivista con cui Gobetti cercava di frenare il dilagare del fascismo nella cultura. 
Ma c'erano voluti sei mesi d'attesa, dato il carattere assolutamente familiare, più che artigianale, dell'attività editoriale del giovane Gobetti, "occhialuto, pallido, con i capelli sempre arruffati". 
Il libro era di cento pagine e costava sei lire. 
Ne furono stampate mille copie. 
Montale era pago della pubblicazione e non ebbe alcun contratto: 
si prodigò, anzi, per far prenotare duecentoquaranta copie da amici e conoscenti. 
Solo nell'ultima poesia, "Riviere", erano presenti le parole del titolo della raccolta: 
Oh allora sballottati - come l'osso di seppia dalle ondate - svanire a poco a poco; 
- diventare - un albero rugoso od una pietra - levigata dal mare .... 
Siamo al nostro tema. 
Ossi di seppia è senza ombra di dubbio uno dei titoli più collaudati, più citati, più popolari della nostra letteratura. 
Nei discorsi e nei saggi si è soliti ridurlo ormai a una sola parola. 
Si dice: 
la poesia degli Ossi, il vocabolario degli Ossi, la flora e la fauna degli Ossi, il mare degli Ossi. 
E anche di recente, nel profondo senso d'insicurezza causato dalla situazione italiana, sono stati più volte rammentati dai commentatori politici i due famosi versi dell'epigrafe (Codesto solo oggi possiamo dirti: - ciò che non siamo, ciò che non vogliamo), con un semplice rimando del tipo "come ammoniva, come denunciava il Montale degli Ossi". 
Ebbene, secondo la testimonianza di un altro poeta ligure, Angelo Barile (1888-1967), Montale aveva inizialmente pensato a un titolo diverso da Ossi di seppia, composto da un'unica, pesante parola: 
Rottami. 
Poi aveva abbandonato quel vocabolo che non si limita a indicare residui di materiali deteriorati o inservibili, ma figuratamente anche persone stremate e logorate nel fisico o nel morale. 
Il che la dice lunga sulla "inamena giovinezza" (l'immagine è di Emilio Cecchi) del Montale che scrisse la maggior parte di queste poesie tra i venticinque e i ventotto anni. 
Adesso la domanda è questa: 
se Montale avesse insistito nella sua prima idea, se la sua folgorante opera d'esordio si fosse chiamata Rottami e non Ossi di seppia, la popolarità, la diffusione quasi proverbiale sarebbero state le stesse? 
la poesia dei Rottami, il vocabolario dei Rottami, la flora e la fauna dei Rottami, il mare dei Rottami. 
La risposta mi sembra inevitabilmente un "no", non sarebbe stata la stessa cosa. 
E chissà a quante perifrasi si sarebbe fatto ricorso .... 
Tutto questo non c'entra con la poesia: 
essa è al di là della storia curiosa di un titolo. 
Gli Ossi ebbero la loro estrema consacrazione proprio 50 anni dopo, il 10 dicembre 1975, quando a Montale fu consegnato a Stoccolma il premio Nobel. 
L'italianista Anders Osterling, nel discorso ufficiale, citò il grande libro e disse che "lo stile lirico di Montale ha assorbito un carattere durevole che pare attinto dal severo profilo della costa ligure, con un mare procelloso che si abbatte contro bastioni di rocce". 
A me, fortunatamente presente come cronista, sembrò che la vitrea luce accesa con Ossi di seppia fosse stata portata come una lampada tra il pubblico della cerimonia. 
E intanto ripetevo qualche verso nel silenzio della memoria. 
"Controfesta" per Modugno nel paese che lo adottò. 
BRINDISI - Ieri Polignano a Mare ha ricordato il compaesano Domenico Modugno con un omaggio musicale di Napoli, a un anno dalla scomparsa: 
Roberto Murolo, Enzo Gragnaniello, Jens Senese, nuova compagnia di canto popolare, Carlo Faiello, Massimo Modugno e Irene Fargo, presentati da Riccardo Pazzaglia. 
"Ma il figlio è di chi se l'è cresciuto, non di chi l'ha fatto nascere", dicono a San Pietro Vernotico, dove Mister Volare si trasferì a nove anni. 
E a riprova del motto, la cittadina ha preparato una "contro" commemorazione a base di Amarcord e messa in suffragio: 
una giornata alla memoria di "Mimminu", alla quale è stata invitata anche sua moglie Franca. 
Nessuna maledizione sul concerto polignanese. 
"Ma è bene che si sappia che lu Mimminu, cioè Modugno, fu un Sanpietrano verace", dice Fernando Lomascolo, pittore e insegnante di educazione artistica in pensione, che con il cantautore condivise i banchi di scuola e la partenza per Roma nel '47. 
Alberto Selvaggi 
Festival. 
Battesimo per l'opera verdiana. 
Traviata, Muti sbanca Salisburgo. 
Grande interpretazione della Rost fino all'ultimo in forse. 
Qualche fischio alla regia. 
SALISBURGO - Grande successo di Riccardo Muti sabato al debutto salisburghese di "Traviata" (sulla quale il "Corriere" riferirà in sede critica domani). 
Controversa invece la regia del catalano Lluis Pasqual, che a fine spettacolo si è preso qualche fischio. 
Su questa prima c'era un'attesa particolare: 
era un debutto assoluto dell'opera verdiana a Salisburgo; 
inoltre sino all'ultimo non si sapeva se il soprano ungherese Andrea Rost, ammalatasi nei giorni scorsi, avrebbe potuto cantare nel ruolo della protagonista Violetta, come alla fine è stato. 
Il cast di cantanti era di altissimo livello ed è stato premiato dal pubblico a sipario calato: 
parecchie chiamate fuori scena, quasi 15 minuti di applausi e ovazioni. 
La Rost ha conquistato la platea che alla fine si dichiarava affascinata dalla sua voce chiara e espressiva e il suo talento drammatico. 
Successo anche per Frank Lopardo (Alfredo Germont) e Renato Bruson (il padre), subissato di applausi. 
I Wiener Philarmoniker diretti da Muti hanno dato un'altra prova di maestria. 
"Traviata" verrà replicata altre otto volte (l'ultima recita è prevista il 29 agosto). 
A fine anno si sposterà al Carlo Felice di Genova, che l'ha coprodotta insieme con il Festival salisburghese (la prima, il 10 dicembre). 
Riccardo Muti ha dichiarato: 
Non è vero che è un'opera popolare: 
è una partitura complicata, sotto una apparente semplicità ". 
Scambi di insulti Harris Caine. 
Per l'attore inglese Michael Caine, i colleghi Richard Harris e Peter O'Toole sono degli "ubriaconi" mentre per Harris, Caine è un "trombone flatulente". 
Di questo scambio di apprezzamenti si è occupata ieri la stampa britannica dando spazio alla replica di Harris alle affermazioni di Caine apparse in un'intervista una settimana fa sul "Sunday Times". 
Lì Caine, dopo essersi definito il "Gene Hackman" del vecchio continente, sosteneva che Terence Stamp era un drogato e che Harris, con O'Toole e il defunto Richard Burton erano degli ubriaconi. 
Guardoni in fila al teatro sexy. 
Centinaia di curiosi muniti di binocoli, a New York, guardano ogni sera una coppia in luna di miele che assume posizioni sfrenate su un letto d'albergo. 
È la scena madre (o meglio, la scena del concepimento) di uno spettacolo di nuovo genere intitolato "C'est la vie" e diretto dalla regista Veronique Guillaud per il Lincoln Center, il tempio delle arti più prestigioso d'America. 
Intervista. 
A Cesenatico, nella casa che vede nascere tutti i lavori della coppia, l'attrice svela il suo delicato momento. 
La mia battaglia con il cuore matto di Fo. 
Franca Rame: 
"Lui si strapazza, dopo 45 anni devo ancora proteggerlo". 
"A due settimane dall'ischemia, Dario non prende le pillole e disegna senza sosta". 
"Niente tour in USA. 
Andarci da sola? 
Non posso lasciarlo". 
"La società si cambia partendo dall'amore tra due persone". 
CESENATICO "Venivo qui già da bambina, mia madre aveva preso un villino a due piani, prima della guerra. 
Io e Dario, trent'anni fa, abbiamo acquistato una casa contadina diroccata, l'abbiamo rimessa a posto. 
Ci stiamo cinque mesi all'anno, scriviamo qui tutti i nostri spettacoli, e ogni volta riuniamo gli amici per una prima lettura". 
Tutt'attorno fogli sparsi e tanti disegni, quelli di Dario Fo, che dorme ancora. 
"Dopo l'ischemia di Dario ci siamo rifugiati qui, per la sua convalescenza - continua la Rame -. 
Ma lui si strapazza, lavora troppo, non ha capito che deve stare più attento. 
Non prende le pillole, disegna in continuazione". 
La casa di campagna della coppia, a Sala di Cesenatico, è piccola ma curata in ogni dettaglio, divani bassi a fiori, stanze che entrano dentro altre stanze, come le case di una volta, porte dipinte di blu, un'enorme statua di legno che rappresenta una donna antica, preistorica, col pancione, i seni floridi e le braccia alzate a sostenere il soffitto; 
fuori, una piscina non molto grande e un giardino pieno di fiori. 
"Ho un marito troppo agitato - riprende l'attrice -, per 45 anni ho fatto da cuscinetto tra quest'uomo geniale e le difficoltà, i guai, le seccature della vita. 
C'era sempre Franca a risolvere i problemi. 
Una leggera stizza le attraversa lo sguardo, sembra il ricordo delle sofferenze, la gelosia, i tradimenti. 
Quel tentativo di suicidio perché Dario aveva un'altra. 
Adesso c'è il suo cuore matto a farla stare in ansia. 
Ma subito le viene un sorriso, ci sono state anche tante gioie nella vita a due: 
"Gli voglio un gran bene ...". 
Se Fo, 69 anni, non avesse avuto questi problemi di cuore, che l'hanno portato in ospedale due settimane fa, l'estate l'avrebbero trascorsa a tradurre i due spettacoli che da settembre dovevano portare in tour negli Stati Uniti: 
"Johàn Padàn a la descoverta de le Americhe" per lui, "Sesso? 
Grazie, tanto per gradire" per lei. 
E invece non se ne fa più nulla, i problemi di salute non sono risolti completamente. 
"Andare da sola? - la Rame previene la domanda -. 
Me l'hanno anche chiesto, ma come faccio, come posso lasciarlo? 
No, non se ne parla". 
La sera prima, con la moglie in palcoscenico proprio a Cesenatico, a recitare gratis la sua "lezione di sesso" (già portata in tutt'Italia), in favore della Croce Rossa, Dario non ha voluto restarsene a casa. 
Il pubblico ha riso, applaudito, nessuno ha provato imbarazzo, nessuno s'è sentito offeso: 
alla fine erano molti quelli che hanno voluto stringere la mano alla Rame, in camerino. 
Eppure, un gruppo di giovani, che si è autodefinito "Centro culturale Vivere senza vergogna", ha distribuito volantini contro lo spettacolo, accusando i due attori di essere "i menestrelli della cultura dissacrante che ha contribuito al degrado morale del popolo italiano". 
La Rame s'indigna: 
"Ma come si fa a dire certe cose quando la tv fa vedere di tutto? 
Che mascalzoni! 
E pensare che quando ho avuto l'idea di mettere in scena uno spettacolo che parlasse di sesso, argomento su cui la disinformazione è massima, Dario si preoccupava: 
"Non puoi dire vagina, clitoride. 
"Troverò il modo di mediare, vedrai". 
Se lo racconto in giro non ci crede nessuno ". 
Con quel taglio corto e il poncho di cotone a disegni fantasia, Franca Rame, 66 anni, sembra più giovane. 
Dice: 
"Sapeste quante volte m'è capitato, portando in giro il mio spettacolo, di vedere a metà della serata la moglie o la fidanzata farsi più vicina al compagno, prendergli la mano, appoggiare la testa sulla sua spalla. 
Questo mi ripaga di tutto, anche delle malignità. 
Sono convinta di una cosa: 
la rifondazione della nostra società è possibile solo partendo dalla coppia, dall'amore di due persone. 
Anche quella politica e morale". 
Sarà la malattia di Dario o forse soltanto un po' di stanchezza, ma la Rame non è molto ottimista sul futuro: 
emancipazione femminile, lotte politiche, il dopo Tangentopoli ("chi se l'aspettava che riuscissero a capovolgere una rivoluzione? 
Eravamo così fiduciosi solo un anno fa"): 
tutto le appare annebbiato. 
"Che cosa dire alle donne di oggi? 
Che s'è perso qualcosa, che la tv è un supermercato, che dovrebbero stare attente a non farsi intrappolare dalla logica del "prendi tre, paghi due". 
Per fortuna sono ancora molte quelle che scendono in piazza a difendere i loro diritti ". 
Continua: 
"Non parliamo di politica, avete visto quel povero Di Pietro, come l'hanno trattato? 
Andare avanti? 
Certo, ha sempre senso, mollare sarebbe la cosa più facile di questo mondo. 
Noi due continueremo a fare le nostre battaglie". 
Dario Fo adesso s'è alzato, entra nella stanza, saluta con un gran sorriso. 
Poi siede al tavolo quadrato, davanti ha tutti i suoi disegni. 
Personaggi. 
"Hollywood? 
Una noia. 
Nicole Kidman? 
Dispettosa". 
Dillon: 
è brutto esser bello. 
Lo sfogo di Matt: 
"Cambio sempre ruolo, ma le fan mi hanno etichettato". 
Assediato a Locarno dalle ragazzine l'attore racconta: 
"Mi propongono copioni assurdi, ma mi voleva Tarantino per Pulp Fiction". 
E prova a parlare italiano. 
LOCARNO "Certo che è proprio bello", dice una ragazzina mangiandosi con gli occhi Matt Dillon. 
"Sì", le risponde convinta un'amichetta. 
E poi, come se fosse un complimento: "Potrebbe fare perfino Beverly Hills 90210". 
Lui, circondato da una truppa di fan incantate, si rassegna a firmare autografi su autografi. 
Con la stessa espressione di Charlot alla catena di montaggio in "Tempi moderni". 
L'età media delle sue seguaci? 
Under 20. 
Perché Matt il bello, nonostante che i 32 anni siano vicini, ha la stessa faccia da adolescente ribelle (ma sensibile) di 15 anni fa. 
Deve avere in soffitta una locandina di "Rusty il selvaggio" con il suo ritratto che invecchia per lui, come Dorian Gray. 
In attesa di mostrare più di 18 anni, interpreta solo film d'essai indipendenti a piccolo budget: 
per la gioia dei critici e il disappunto dei produttori che lo vorrebbero più disponibile. 
È bello e "difficile". 
È l'altra faccia di Tom Cruise. 
Domate temporaneamente le fan, Dillon elude il muro umano di vestitini a fiori, magliette attillate e Wonderbra. 
E risponde a qualche domanda sulla sua vita da idolo delle teenagers desideroso quanto incapace di invecchiare. 
"To die For" di Gus Van Sant, in cui interpreta il marito dolce e timido dell'arrivista Nicole Kidman. 
"Mi sforzo di cambiare ruoli più che posso, voglio che il pubblico mi veda in una luce diversa. 
Ma non è facile", scuote la testa Matt, pantaloni neri, polo dello stesso colore aperta sul torace fino a mostrare una stridente "maglietta della salute "bianca". 
"In un personaggio cerco la complessità: 
mi arrivano copioni assurdi, con parti da pompiere supereroe, trame prive di senso. 
Non sono allergico ai soldi degli studios, ma preferisco lavorare con registi intelligenti come Gus (Van Sant, che lo osserva deliziato, ndr) in film di valore. 
Una parte come quella che mi ha affidato lui in Drugstore Cowboy non capita spesso". 
Esordire quasi da bambino è stato un problema? 
"È un'arma a doppio taglio: 
impari tanto, ma rischi che il pubblico ti veda come l'eterno adolescente. 
Seguo quelli che stimo, come Gene Hackman. 
Ho accettato di fare un brutto film anni fa (Target di Arthur Penn, ndr) solo perché c'era lui. 
Io ero influenzato dal "Metodo" dell'Actor's studio, Gene mi ha insegnato la naturalezza ". 
Lei parla un po' di italiano. 
Dove l'ha imparato? 
"Lo studio quando posso. 
Mi piacce più del francese. 
E poi a Parigi, se sbagli a parlare si arabbiano subito. 
Voi avette più pazienza con noi americani". 
"La conosco poco - dice serio, tornando (fortunatamente) all'inglese -. 
È molto decisa per quel che riguarda la carriera. 
A volte è stata un po' dispettosa, ma forse erano "rimasugli" del suo personaggio. 
Capitano cose strane quando ti cali del tutto in un ruolo ... ". 
È vero che doveva interpretare lei la parte di Bruce Willis in Pulp Fiction? 
"Sì - si adombra Matt -. 
con Tarantino eravamo a buon punto, poi è arrivato Bruce. 
I suoi film incassano un po' più dei miei, no? 
Hanno scelto lui", ride nervoso, tormentando il tappo a vite di una bottiglia d'acqua minerale. 
Come se fosse il collo di Willis. 
Dichiarazione di guerra al muralismo. 
Graffiti imbrattano le città. 
Nel mio condominio ci siamo quindi messi al lavoro in due, inesperti e sessantenni, e con spazzole di ferro e un gel a base di nitro siamo riusciti a grattare buona parte dei murales. 
Abbiamo poi pennellato sopra cemento un po' diluito: 
risultato pietoso, lamentele degli altri condomini. 
La domenica seguente abbiamo grattato di nuovo la pennellata di cemento: 
risultato fantastico. 
Quasi ci chiedevano di rifare tutta la casa così. 
Vico H. (Milano) "Le scrivo questa lettera - lei continua - perché ci potrebbero essere molti altri volontari. 
Ho scritto anche al sindaco consigliando di far mettere degli articoli sui giornali con suggerimenti tecnici per eliminare i murales. 
Forse, in caso di pubblicazione, sarebbe meglio non menzionare il mio nome: 
non che io tema nulla, ma non vorrei che qualche lettore scarabocchiatore, consultando l'elenco telefonico, trovasse il mio indirizzo e per divertimento venisse a imbrattare di nuovo la nostra casa. 
In ogni caso siamo pronti: 
abbiamo tanto olio di gomito e nel frattempo abbiamo imparato che occorre mescolare cemento scuro con cemento chiaro". 
Grazie per il consiglio, gentile signore, anche se non ho ben capito in cosa consista il procedimento nè, soprattutto, so immaginare il risultato. 
E ancora meno so immaginare perché il vostro intervento sia più risolutivo e più definitivo di altri, per esempio di una semplice mano di pittura. 
Detto questo, temo che dovremmo abituarci a convivere con i graffiti perché, come ha saggiamente detto lei, a meno che tutti i condomini - e lo ritengo assai poco probabile - si impegnino allo spasimo, mi pare impossibile tentare di arginarli. 
I "muralisti" non sono infatti frange emarginate di giovinastri maleducati o di irridenti artisti senza cavalletto. 
Il muralismo deve essere un impulso irrefrenabile di innumerevoli insospettabili: 
ci penso ogni volta che mi capita di viaggiare in felpati ascensori dirigenziali - fattorini, pony, baristi e postini rigidamente dirottati a quelli di servizio - sulle cui pareti mani pietose hanno cercato di cancellare incisioni, disegni, paroline dal significato quasi sempre univoco. 
Il signor Rossi di Bruno Bozzetto. 
Concorsi universitari. 
Siamo allarmati. 
Come docenti universitari a vario livello di carriera ci rendiamo interpreti di un'opinione diffusa. 
Siamo allarmati dal disegno di legge sui concorsi universitari a firma del Ministro competente Giorgio Salvini, attualmente all'esame parlamentare. 
E ciò per i motivi che così schematicamente riassumiamo: 
1) Per l'inopportunità di stralciare la materia sui concorsi da una più organica e non meno essenziale legislazione che ridefinisca figure e istituzioni universitarie. 
2) Per i veri e propri dubbi di legittimità che solleva il progetto in questione, dove a un'abilitazione senza graduatoria con un sovrannumero del 50% sui posti a concorso segue una chiamata virtualmente discrezionale delle Facoltà; e dove i concorrenti in sovrappiù che non siano chiamati perdono addirittura l'abilitazione conseguita. 
L'arbitrarietà giunge al punto che, testualmente, "Nessuno può partecipare per più di tre volte ai concorsi nazionali relativi alla stessa fascia, indipendentemente dall'aver conseguito o meno l'abilitazione". 
È forse il caso di ricordare che il candidato a un concorso universitario non è una merce da scegliere o scartare, e che nessuna impellente ragione, nè accademica nè scientifica, consente una tale disattenzione di elementari diritti soggettivi? 
a) Che i predetti dubbi di legittimità siano fatti valere nella discussione parlamentare; 
b) che, posto lo svolgimento concorsuale in due turni, nazionale e locale, sia stabilita una procedura comune e vincolante nella seconda fase del concorso (concorso appunto, e non mera discrezionalità di chiamata); 
c) che sia ristabilito di conseguenza il criterio delle graduatorie di merito; 
d) che, in senso lato, gli ordinamenti universitari non siano considerati come sfera immune dalle comuni norme di uno Stato di diritto. 
La strada che da Chiavenna porta al Passo dello Spluga è sempre più frequentata dal turismo internazionale che trova in questo valico il percorso più breve per raggiungere la Germania (circa 130 km). 
Sarebbe quindi doveroso, anche per l'immagine dell'Italia all'estero, predisporre un fondo stradale adeguato (l'ideale sarebbe un tunnel perché con circa 300 km da Milano si raggiungerebbe la Germania). 
Invece niente di tutto ciò: per l'Anas i tempi sono rimasti quelli del 1960: 
il fondo stradale è molto sconnesso e la stessa carreggiata inadeguata. 
Chiedo all'Anas se non sarebbe opportuno adeguarsi alle realtà del 1995. 
Luigi Colombo. 
Lecco. 
Tariffe autostradali. 
Sorpresa al casello. 
La penultima domenica di luglio decido di cercare refrigerio al mare: 
di buon mattino, imbocco l'Autosole, diretto a Deiva Marina, via Parma La Spezia autostrada della Cisa. 
Non mi sono spiegato, ma mi ha alquanto indispettito, ciò che è accaduto al rientro a Milano: 
stesso casello, stessi km, stesso tempo, ma devo pagare 5.000 lire in più che all'andata, ovvero L. 27.500. 
Alle mie richieste di spiegazioni il casellante mi ha elargito uno sguardo tra l'ironico e il compassionevole. 
Luciano Oggiano. 
La reggia di Caserta insegnamento dal Sud. 
Oltre i luoghi comuni c'è la realtà. 
Perciò fa piacere finirci in mezzo e perdersi in un immenso parco che, per ordine, pulizia e cura, non ha nulla da invidiare a quelli tanto celebrati d'Oltralpe. 
Lo volle Carlo III di Borbone per la sua Reggia di Caserta e noi, turisti casuali capitati in un giorno qualsiasi, lo ritroviamo intatto e immenso qual era: 
con i prati rasati di fresco e le peschiere ben pulite. 
Abbaglia la sua bellezza non sciupata da cartacce e avanzi di merenda, da lattine e bottiglie di plastica. 
Colpiscono le statue e le balaustre non sfregiate da scritte e da spray colorati. 
È una lezione l'uso rispettoso che ne fa Caserta: 
120 ettari di verde tenuti in modo perfetto, anche negli angoli più remoti. 
Nulla a che vedere con lo stato dei giardini parco milanesi, zeppi di topi e di maleducazione. 
Un insegnamento che ci viene proprio da quel Sud che noi troppo spesso copriamo di luoghi comuni. 
Iole Garofoli (Milano) 
Caro università. 
Occhio al pericolo discriminazione. 
Il decreto legge sulle "misure urgenti" per gli atenei, con cui a metà luglio il governo ha tolto il "tetto" (finora a quota un milione e 200 mila lire) alle tasse di iscrizione e ai contributi di laboratorio, dando in pratica il via libera al "caro università", ha una sua logica. 
Dal momento che si sta mettendo in movimento la complessa macchina della "autonomia" delle singole sedi universitarie, diventa indispensabile per ogni ateneo procacciarsi almeno una parte di quei massicci finanziamenti, senza i quali nessuna facoltà può funzionare seriamente. 
Tuttavia, anche a non voler respingere la decisione governativa, questa deregulation impone di rispondere almeno a due interrogativi. 
Primo. 
Finché resta in vigore il valore legale dei titoli di studio, lasciare che ogni ateneo decida discrezionalmente (con il risultato di introdurre differenze anche molto pesanti in fatto di tasse e contributi, non solo fra una sede e un'altra, ma fra quelle del Nord e quelle del Sud: basta fare il confronto fra i "costi" a Milano, a Napoli e a Palermo!), non significa forse far cadere tutto il peso sugli studenti, anzi sulle loro famiglie? 
E di conseguenza, una simile "discriminazione" non finisce per escludere, o addirittura per "espellere" dal sistema universitario i ceti più deboli, anche perché non esiste una solida, concreta "politica del diritto allo studio" a favore di quelli che la stessa carta costituzionale definisce "capaci e meritevoli"? 
Secondo. 
Anche ammesso che non si verifichino pericolosi abusi nel "caro università" (un timore purtroppo che neppure il ministro Salvini si sente di escludere a priori, come ha ripetuto in recenti interviste), quali garanzie, quali certezze esistono che l'aumento di tasse e contributi comporti davvero un miglioramento nelle condizioni dei nostri studi superiori? 
Non nascondiamoci dietro un dito, ma abbiamo il coraggio di denunciare quali carenze macroscopiche esistono nello status di certe biblioteche o di certi laboratori, per non parlare di tante aule, assolutamente inadatte a contenere gli studenti frequentanti (che sono una minima parte rispetto al totale degli iscritti). 
C'è dunque da porre questa clausola vincolante: 
il "caro università" non può, nè deve, applicarsi a quegli atenei dove le lezioni si è costretti ad ascoltarle nelle sale di qualche cinema o teatro. 
È il minimo da esigere, se si vuole che "più tasse" significhi "miglior studio". 
L'Attaccabottoni. 
Non si rinuncia a un antico piacere. 
Se incontrassi Roberto Benigni, gli direi: 
"Anch'io discendo da contadini toscani. 
Per i miei antenati, come per i suoi, pisciare sull'aia, davanti all'uscio di casa, è stato per secoli un comportamento tradizionale e pieno di dignità e mi fa piacere che lei non abbia tralignato. 
La pubblicazione della foto che la mostra in atto di orinare en plein air è un episodio deplorevole, contro cui ha ragione di protestare, ma, mi creda, non è andata certo a suo discapito: 
anzi, mostrandola fedele alle genuine abitudini della campagna toscana, ha confermato la sincerità della sua arte. 
"Il vero pericolo è che - per una foto indiscreta - lei possa rinunciare a un antico piacere, che forse qualche volta ha nutrito la sua ispirazione; 
insomma che d'ora in avanti lei se ne vada nervosamente avanti e indietro per la sua aia, perplesso sul da farsi. 
"Piscio, caco e guardo la luna": 
Non meno raccomandabili delle esperienze notturne mi sembrano quelle diurne. 
Non è forse piacevole vedere inarcarsi - anche se con l'età, ahimè, l'arco tende a decrescere - il getto caldo che zampilla dal nostro corpo? 
o ascoltare i diversi rumori che il getto fa, a seconda che lo dirigiamo sull'erba, sul terriccio, su freschi rametti, su un cespuglio spinoso? 
Sarebbe davvero triste se la paura di un acquattato la inducesse a preferire alla volta del cielo il soffitto di un angusto locale, magari rischiarato da un tubo al neon, e alla frusciante vegetazione una bianca tazza di porcellana. 
"Ho detto che ero dalla sua parte, e che ritenevo giusta la sua protesta; 
temo, tuttavia, che i proclami in favore della privacy siano inutili. 
Lei è una persona famosa - il che equivale a dire che l'Industria della Fama la considera un suo prodotto, da far conoscere divulgando tutto quello che si pensa possa interessare al pubblico. 
E non importa che non sia, a differenza di altri personaggi, una mera invenzione e creazione di quell'Industria: 
come chiunque si muova negli universi dello spettacolo e della politica, anche lei ha bisogno che il suo nome non scompaia, che i suoi spettacoli vengano segnalati, eccetera; in cambio, l'Industria della Fama rivendica alcuni diritti - per esempio, quello di mostrarla mentre fa pipì. 
Così stanno le cose, e credo che difficilmente potrebbero mutare. 
"Nei giorni scorsi quotidiani e settimanali hanno trattato il suo caso insieme a quello dell'onorevole Casini. 
Non mi sembra giusto. 
Il nudo di Casini è uno fra i tanti nudi d'attualità, e il suo modesto sapore nasce dall'essere, se così si può dire, cattolico; 
ma presto altri nudi, tanto cattolici quanto laici, lo faranno dimenticare. 
Invece la sua foto, caro Benigni, è da un lato un reperto etnografico, che attesta la persistenza di un gesto nobilmente arcaico, dall'altro un documento visivo connesso con tutta la sua arte, e senza dubbio destinato a entrare stabilmente nell'iconografia dei libri che si scriveranno su di lei. 
Spero che questo serva a stemperare un po' la sua giusta irritazione. 
Il procuratore accusa l'allenatore dei rossoneri che stasera giocano a Berlino contro il Bayern. 
Lentini Milan, divorzio in vista. 
"Capello non rivolge più la parola a Gigi, ora intervenga la società". 
Dal nostro inviato Berlino - Ancora a spasso per l'Europa esportando l'immagine vincente dell'epopea berlusconiana. 
Capello provvede a sgombrare il campo dagli equivoci sgretolando, ancora prima di averlo collaudato, il progetto dei quattro attaccanti ("non se ne parla neppure"). 
"Sono ancora più ottimista di due settimane fa - spiega il tecnico -, vedo la squadra caricata. 
Lo scudetto? 
Ci siamo noi, la Juve, la Roma e il Parma". 
Schegge di calcio parlato in attesa di mettere a punto un motore complesso e sofisticato, avendo tra l'altro da tenere in debito conto gli umori di uno spogliatoio affollato. 
E proprio sull'aereo, il Milan ha dovuto prendere atto del primo "caso" stagionale: 
Gigi Lentini. 
Stavolta a inaugurare le danze non è il giocatore che, anzi, mantenendo fede ai buoni propositi, fa professione di cristiana rassegnazione ("mi sento molto meglio dello scorso anno, mi sento forte, vorrei partire alla pari degli altri per dimostrare quello che valgo" si limita a sussurrare). 
Stavolta a scendere in campo è Claudio Pasqualin, avvocato civilista, ex braccio destro di Sergio Campana negli anni eroici del sindacalismo pallonaro, che di Lentini è il procuratore. 
Con Lombardo a lungo infortunato, questo il teorema, i bianconeri potrebbero avere bisogno di Lentini. 
E visto che i rapporti tra Milan e Juve in questo momento sono eccellenti, dopo il trasferimento in rossonero di Baggio e la santa alleanza politico commerciale, ecco che una semplice intuizione potrebbe trasformarsi nell'ennesimo spettacolo pirotecnico del mercato. 
Fu proprio nel nome di Lentini che tre anni fa Milan e Juve ruppero i rapporti diplomatici. 
È stata una mia provocazione - confessa Pasqualin -. 
Una provocazione collegata a un recente colloquio con il vicepresidente del Milan, Galliani, il quale ha convenuto con me circa l'insostenibilità della situazione. 
Io voglio che si parli del caso Lentini. 
Ci troviamo di fronte a un giocatore stimato dalla società, ma emarginato dall'allenatore. 
Capello a Gigi non rivolge la parola e dunque i casi sono due: 
o cambia atteggiamento l'allenatore o il giocatore se ne deve andare dal Milan". 
Al Milan si decide sempre in maniera collegiale. 
Nel '92 il trasferimento scandalo. 
Mister 65 miliardi re del mercato. 
Gigi Lentini da Carmagnola (27 marzo 1969) fu il protagonista della calda estate del mercato '92. 
Il Milan si inserì in una trattativa tra Torino e Juventus assicurandosi il giocatore con 65 miliardi, costo globale dell'operazione, compreso l'elicottero che portò il gioiello granata, riluttante al trasferimento, da Torino ad Arcore. 
Sulla vicenda è ancora in corso un'inchiesta della magistratura. 
Nell'agosto '93 Lentini rimase gravemente ferito in un pauroso incidente. 
Una marcia e un salto nell'oro. 
Didoni padrone della 20 km, la May è la regina del lungo. 
Italia prima nel medagliere. 
Christie jet rotto, vince Bailey. 
Dal nostro inviato Goteborg - Una domenica italiana. 
Si parte per tentare, si parte per partire, perché le speranze stanno lì in vista, ma la strada e la pedana, si sa, sono tutta un'altra cosa. 
Poi arrivano due medaglie d'oro, due medaglie mondiali che provvisoriamente lanciano l'Italia in vetta al medagliere, e si resta un po' imbambolati a vedere l'effetto che fa a Michele e Fiona: 
Michele che ancora non ci crede e Fiona che si asciuga la lacrima e forse attende la domanda ingenua della mamma, come successe dopo il record italiano: 
No, è una medaglia tutta italiana, ha detto Fiona. 
Pomeriggio azzurro di gioia, sospeso nell'azzardo: 
il cuore scettico che rifiuta di fidarsi, perché Michele Didoni ha ventun anni e la fatica non è roba per debuttanti, perché Fiona May vola al primo salto e c'è ancora tutta la gara davanti. 
Senza ricordare, invece, che questi sono Mondiali di confine, che un'epoca di campioni sta abbandonando la ribalta per usura, consunzione, sfinimento. 
Se ne va saltando in pedana, dove la Drechsler e la Joyner Kersee facevano dieci medaglie d'oro in due (tra le Olimpiadi e i Mondiali) e Fiona invece sembrava soltanto uno scherzo del pronostico. 
Oppure se ne va, lasciato indietro in corsia, come Linford Christie, il nonno trentacinquenne che si accascia sulla pista, metafora di una vecchiaia precipitatagli addosso con gli acciacchi alla gamba e gli attacchi dei suoi figli caraibici che depongono l'anziano padre. 
Quando una grande generazione se ne va, quasi mai ce n'è un'altra pronta a rilevarla, all'altezza del compito. 
Però in questi vuoti, siano essi clamorosi come quello lasciato da Lewis e Christie nei 100, o siano semplici interstizi di una giornata storta (i salti nulli della Drechsler), la capacità del campione che verrà sta nel riempirli, cominciare a mettere il cappello sul posto delle proprie ambizioni. 
E pure Didoni, buttando i suoi ventun anni oltre l'attesa, bruciando i tempi. 
di eventi che se lo passano di mano. 
Di volti, storie, leggende che paiono esaurite e che passano la mano. 
La ciclista toscana sempre più dominatrice del Tour. 
Fabiana, un raggio di sole dalla nebbia del Tourmalet. 
La nebbia che avvolgeva il maestoso Tourmalet dov'era fissato il traguardo della settima tappa del Tour femminile è stata squarciata da un lampo: 
la maglia gialla di Fabiana Luperini. 
La ventunenne universitaria toscana, che passa l'inverno sui libri di diritto per preparare gli esami della facoltà di giurisprudenza a Pisa e dedicarsi poi d'estate alla bicicletta, ha compiuto ieri un altro balzo verso la vittoria finale di questo Tour. 
Ma non ha fatto il vuoto come sulle Alpi. 
Fabiana Luperini si è "accontentata" di distanziare di 43''la russa Bubnenkova, di 1'13''la svizzera Zberg e di 2'42''la francese Longo, che conserva il secondo posto in classifica ma con un ritardo di ben 11'06''. 
Sul Tourmalet, come nelle precedenti tappe di montagna, a Margeriaz e soprattutto a Vaujany, la graziosa toscanina, vero peso piuma, ha dimostrato di avere una marcia in più rispetto a tutte le avversarie. 
Un minimo di prudenza le avrebbe suggerito di restarsene tranquilla, a controllare le rivali. 
Invece appena la strada ha cominciato a salire verso La Mongie, dov'era lo striscione d'arrivo, Fabiana s'è messa in testa al gruppo a fare l'andatura e, una dopo l'altra, tutte hanno perduto le sue ruote. 
Ultime a reggere il suo ritmo infernale (ha concluso la tappa di 112 chilometri a quasi 32 di media) due russe, una svizzera, una lituana. 
Ma incapaci di misurarsi con lei per il successo di giornata, perché a Fabiana è bastata una decisa accelerazione nel finale per tagliare il traguardo avvolto in una nebbia fitta - al termine di una tappa percorsa quasi tutta sotto la pioggia - a braccia alzate, tra la commozione di mamma e papà che l'aspettano a ogni arrivo. 
Fabiana Luperini da Cascine Butti, frazione di Pontedera, sta dominando questo Tour riservato alle ragazze in maniera ancor più netta di quanto abbia fatto Miguel Indurain. 
Le altre possono conquistare successi di tappa, la massiccia tedesca Rossner può far valere le sue doti di velocista come al Giro d'Italia, ma non potranno mai colmare un handicap così pesante. 
La strada per tagliare il traguardo finale di Fontenay Le Compte, in Vandea, sabato prossimo, è ancora lunga. 
Già oggi c'è un importante appuntamento nella cronometro attorno a Tarbes (km 27,6) ma il futuro avvocato Fabiana Luperini proprio al Giro che ha vinto ha dimostrato di non temere le gare contro il tempo. 
A differenza di Marco Pantani cui la si vuole paragonare a tutti i costi. 
La bella Fabiana è invece la vera erede di Maria Canins, il "Coppi in gonnella" che dieci anni or sono, proprio al Tour, fece scoprire a italiani e francesi il fascino del ciclismo femminile. 
Sport che si riteneva poco indicato al gentil sesso. 
Ma Fabiana, come mamma Maria, l'ha ampiamente smentito. 
Casarin, il designatore dimezzato. 
Matarrese nel tentativo di risolverla l'ha ulteriormente complicata. 
Ha confermato Casarin come designatore, mettendolo però in condizioni di grave disagio ed evidente debolezza. 
Ha detto che questo sarà, comunque, il suo ultimo anno nel ruolo. 
Gli ha tolto due collaboratori fidati, tra cui Baldas che Casarin aveva voluto come vice pensando, forse, di farne il proprio successore. 
L'ex arbitro triestino è stato messo in castigo per aver osato ironizzare sulle virtù arbitrali di Lombardo, permalosissimo presidente dell'Aia e nemico giurato del designatore. 
Il quale non perde occasione per dimostrargli quanto poco stimi lui e il suo incarico. 
Dopo aver minacciato di cacciare entrambi se non smettono di litigare, Matarrese ha posto accanto a Casarin una specie di commissario politico (Paparesta, suo devoto e concittadino) senza neppure interpellarlo. 
Scelta fatta in accordo con Lombardo. 
A Baldas il gravissimo reato d'opinione costerà un anno di purgatorio: 
se farà il bravo, poi sarà riabilitato. 
Per finire Matarrese ha consigliato pubblicamente Casarin di impegnarsi a fondo se vuole essere aiutato a rientrare nella commissione arbitrale della Fifa. 
Il quadro sembra chiaro: 
Matarrese ha voluto indebolire l'immagine e il prestigio di Casarin. 
Un po' per indurlo a essere meno komeinista e per consigliargli di rispettare le gerarchie; 
Sport nel quale si distinse Sensi. 
C'è la forte sensazione che Matarrese abbia voluto inviare un messaggio ai presidenti: 
state tranquilli, quest'anno sorveglierò io le designazioni, ho messo lì apposta Paparesta, se vi fanno qualche torto rivolgetevi a me. 
Mi auguro di sbagliare ma, considerando che siamo nell'anno elettorale e osservando come Matarrese ha affrontato il problema delle naturalizzazioni, qualche sospetto è comprensibile. 
Soprattutto perché la delegittimazione di Casarin è troppo evidente per non incutere gravi timori. 
Ho criticato in diverse occasioni le sue scelte, le sue incoerenze, le sue provocazioni. 
L'anno scorso ha commesso diversi errori, compresi alcuni interventi televisivi, non comprendendo che chi gestisce gli arbitri non deve mai dare l'impressione di utilizzarli per ripicche personali, che il suo traguardo deve essere quello di pacificare gli animi, non di eccitarli. 
Però o si ha piena fiducia nel designatore o lo si sostituisce: 
non esistono vie di mezzo, non si può tenerlo sotto tutela. 
Guai se questo ruolo se lo arroga addirittura il presidente federale che dovrebbe essere sopra le parti e tenersi lontanissimo da simili beghe. 
Avremo la fila dei presidenti ogni settimana in federazione? 
Matarrese dirà che non ha queste intenzioni: 
bene, prometta solennemente che nè lui nè il segretario Zappacosta accetteranno (come fecero l'anno scorso) di discutere coi rappresentanti delle società le scelte di Casarin e le direzioni arbitrali. 
In un campionato apertissimo, con 5 o 6 squadre in lizza per lo scudetto, l'autonomia e la forza della Can debbono essere al di sopra di ogni sospetto. 
E chi mette in dubbio l'operato del settore va punito con estrema durezza. 
Se la federazione stessa fa capire di non fidarsene appieno stiamo freschi. 
Proprio in una stagione così delicata ci troviamo con un designatore la cui influenza sugli arbitri è fatalmente ridotta dal fatto che a fine stagione sarà sostituito. 
Al di là della stima e dei rapporti personali, come si può pretendere che gli obbediscano ciecamente? 
Una buona parte cercherà di ingraziarsi Paparesta (probabile apripista di Lanese) per garantirsi il futuro e si preoccuperà di capire i criteri di giudizio del successore. 
Casarin sarà totalmente libero di decidere, visto che gli han cambiato d'autorità due collaboratori? 
Gli arbitri come reagiranno a un evidente indebolimento del loro potere rispetto alle società? 
Si ribelleranno o cercheranno di tenersi buone le più forti? 
Casarin avrà sufficienti motivazioni, vedendosi trattato così bruscamente dopo cinque anni di lavoro comunque appassionato e innovativo? 
Non commetterà l'errore di utilizzare quest'ultima stagione per qualche rivincita personale? 
Insomma, o Matarrese restituisce pieni poteri a Casarin o lo rimpiazza: 
un designatore dimezzato non serve. 
Integralisti contro l'algerina. 
Minacce alla Boulmerka. 
c.f. Goteborg - Se è vero che la musa dei nostri giorni non è la memoria ma la dimenticanza, certi minuti sono macigni sulla coscienza. 
Quello scelto dall'atletica per ricordare Hiroshima (liberando sette colombe) è parso fermare un mondo che non si capacita, che non sa o non sa più. 
Come se la lontananza da quel giorno, la presenza sulla stessa pista di Mike Marsh e Yuji Nakamura, rammentasse solo un brutto sogno dell'umanità. 
Come se il sonno della ragione non avesse aggredito nel frattempo altri luoghi, genti, cuori. 
Come se lo sport ne fosse esente: 
ieri Hassiba Boulmerka (nella foto), l'algerina campionessa del mondo a Tokio e olimpica a Barcellona, ha vinto di rabbia la sua batteria dei 1500 ed è corsa via, dietro l'auricolare di una attentissima guardia del corpo. 
Da ieri la grande mezzofondista, prima donna africana a vincere un titolo mondiale, non dorme più al Villaggio atleti, è guardata a vista in albergo: 
voleva restare con le altre compagne, gli organizzatori e i dirigenti della sua squadra l'hanno sconsigliata. 
Sono tornate le vecchie minacce (più volte Hassiba è stata oggetto delle attenzioni degli integralisti), più pesanti di un tempo. 
Correrà sotto scorta, perché il Gia (il gruppo armato del fronte islamico) non può accettare che una donna sia libera di essere un'atleta. 
O soltanto libera di essere una donna. 
Oggi la 10 km donne. 
GOTEBORG - Ieri l'oro di Didoni, ma la marcia azzurra non ha finito di sognare. 
La Salvador non c'è, ma l'Italia è ben rappresentata, a cominciare da Annarita Sidoti (nella foto), campionessa europea a Spalato nel '90 e nona ai Mondiali di Stoccarda. 
La Sidoti non sembra aver paura: 
"Mi auguro che la gara sia subito veloce, seguirò il treno giusto, anche se ho un po' paura del gioco di squadra delle cinesi. 
Mondiali di atletica - Un milanese sbanca la 20 km in una disciplina da sempre targata Italia. 
Didoni, ultimo figlio di Marcia Azzurra. 
"Ma ora voglio finire gli studi". 
De Benedictis squalificato perde il bronzo. 
Ha stritolato tutti nei 5.000 metri finali. 
GOTEBORG - I venti chilometri di marcia sono stati una prova fisiologicamente e muscolarmente durissima, resa problematica dal gran caldo. 
L'andatura tenuta dal vincitore Didoni è stata di 4 minuti al chilometro, un gran ritmo che l'azzurro ha avuto il merito di riuscire a spingere fino in fondo, grazie alla sua dote principale: 
la forza muscolare, frutto di una complessione fisica poderosa per un marciatore di 1 metro e 78 per 71 chilogrammi. 
Didoni si aspettava una gara in progressione di velocità e così è stato, con passaggi di 20'01''ai 5 km, 40'31''ai 10 km e quindi il primo salto di velocità fino al 15 chilometro transitato nel tempo di 1.00'16''. 
Da qui è partito l'arrembaggio vincente dell'azzurro che ha concluso in 1.19'59''sfoderando il parziale più veloce sui 5 chilometri finali con 19'43''. 
Didoni è stato al comando tre volte dimostrando una sagacia tattica da veterano, al di là dei suoi 21 anni e cinque mesi: 
all'inizio per tenere alto il ritmo, a metà gara per isolarsi al comando con altri quattro, infine a seguito dell'ultimo contrattacco partito ai 16 km e mezzo e concluso nell'oro. 
Anche ieri la gara è stata massacrata dalle squalifiche, tanto più dolorose quanto più comunicate a un passo (vedi Garcia), se non oltre il traguardo come è successo per il nostro De Benedictis. 
I giudici della marcia sono stati spesso in passato messi in discussione per la scarsa uniformità di giudizi, si dice causata dall'applicazione di criteri geopolitici. 
Adesso che certi problemi sembrano superati, rimane loro il dovere sacrosanto di rispettare la fatica dei concorrenti senza quei crudeli ritardi andati in onda puntualmente anche ieri. 
Dal nostro inviato Goteborg - Piccola marcia antica, semplice e puntuale come la gente per bene, come la gente che sa esaltarla. 
Era stato Maurizio Damilano l'ultimo campione del mondo nella storia dell'atletica italiana, a Tokio '91. 
E da qui riprende la marcia, da un ragazzo che "sgomita" come lui, ne rammenta l'incedere, la classe, quella forza mentale che ti porta diritto dove solo i campioni sanno arrivare. 
Ha 21 anni Michele Didoni, la prima medaglia d'oro azzurra dei Mondiali. 
E un viso fiero, lineamenti d'accetta: 
E invece quelle se lo portano via quando giura di averci creduto "prima di uscire dal sottopassaggio dello stadio: 
scusate volevo dire "entrare". 
Eppure a noi piace pensarlo come un lapsus, che il sottopassaggio fosse quello del via, perché certe imprese si sentono dentro. 
E qualcosa Michele sentiva di dare: 
"Ho sempre gareggiato così, nel gruppo di testa. 
Ho saputo della squalifica di Garcia da Maurizio Damilano, vi giuro, non pensavo di arrivare primo". 
E qualcosa ora sente di dire: 
"Il dispiacere per la squalifica di De Benedictis e un "grazie" al mio allenatore, a Pietro Pastorini che mi ha portato fino a qui ". 
Pietro Pastorini è il padre laico di una comunità di recupero d'immagine: 
grazie al suo lavoro, grazie a Didoni, Quarto Oggiaro finisce in prima pagina senza portarsi dietro una notizia di cronaca nera o il luogo comune di una comunità sbattuta alla periferia della serenità. 
È questo il fiume carsico che si chiama volontariato sportivo, che affiora in giorni speciali, ma sotto per anni e anni scava, innerva, ciba, vena terre difficili, moralmente aride in superficie. 
L'oro di Didoni come il bronzo della Ferrara sono medaglie ecologiche, il recupero del parco delle Groane o di quartieri a rischio. 
Un oro costruito sui detriti della montagnetta di Milano, come quelli di Cova e Panetta. 
Anche "dal letame può nascere un fiore" cantava De Andrè. 
La via del campo è soltanto una questione di volontà. 
E Pietro Pastorini ieri lacrimava la sua gioia con pudore, asciugandosi gli occhi come ci si asciuga il sudore, "perché oggi a me sembra di volare. 
E potrei anche morire, tanto non me ne frega più niente. 
Cercate di capirmi, io vengo da Lomello, vengo dalla campagna, sono un'autodidatta. 
E sono troppo contento. 
Non so se mi merito tutta questa felicità, ma ho lavorato tanto. 
Michele marciava e io rivedevo il film della mia vita". 
Michele marciava e Pietro Pastorini vedeva suo genero, tirato su come un figlio "e allora scusate se mi sono commosso. 
Claudia sarà contenta, ma io non benedico nessun matrimonio, sono un padre democratico, decideranno loro se e quando". 
Strano come un affetto virile non possa congedarsi dal pianto e come la commozione riesca a farsi lezione di dignità. 
Piccolo mondo antico quello della marcia, un clan di fatica che sta nell'ombra, costretto dalla popolarità di una disciplina che è buona per le medaglie ma non per l'audience. 
i Damilano, che adesso stanno in panchina; 
De Bendictis - ieri beffato in ritardo dalla giuria, da un verdetto arrivato quando aveva una medaglia al collo e togliersela fa male -; 
Didoni e Perricelli, fidanzati con le figlie di Pastorini. 
Sentenza di Maurizio Damilano: 
A non perdersi per strada, a non perdersi d'animo. 
A prendersi ogni volta le sue rivincite. 
Non s'è perso per strada Michele Didoni, e sì che marcia da quando aveva tre anni e mezzo, perché il fratello - che oggi vive ad Albacete, in Spagna - lo prendeva per mano e lo portava con sè, perché imitasse quel gioco a dondolo. 
Michelino si presentò anche al Trofeo Frigerio, rimandarono indietro quel poppante e aspettarono che avesse compiuto i quattro anni. 
Oggi che quel bimbo è campione del mondo, una famiglia l'aspetta come una promessa mantenuta, un ragazzo partito per imparare che torna campione, in Mercedes, con cento milioni in tasca, "ma tutti quei soldi io non li ho mai visti, e neppure i miei genitori. 
Vengo dai sacrifici anche se possiedo una Golf che mi terrò stretta. 
Come la penso politicamente? 
Spero non si arrabbino quelli che mi danno da mangiare (il gruppo sportivo Carabinieri) ma io voto dall'altra parte". 
Famiglia operaia, di sinistra: 
il padre, pensionato, lavorava all'Ospedale Maggiore di Milano, oggi ci lavora l'altro fratello di Michele. 
"Una famiglia che mi ha fatto studiare: 
Ma ora riprendo". 
Come ha ripreso lo spagnolo Massana e il messicano Garcia, km 17,5 della gara di ieri, con quella cocciutaggine di chi ha marciato in salita, di chi non ha mai ricevuto regali, di chi difende il suo quartiere "che è bello, mi vuole bene, mi aspetterà con la banda e non è vero che sia malfamato e pericoloso". 
Di chi ha l'orgoglio di essere quello che è, senza finzioni. 
Pietro Pastorini, Michele, Claudia, le loro famiglie che tra poco saranno la stessa. 
Tutti in marcia, come in un Pellizza da Volpedo post moderno: 
la marcia del Quarto Oggiaro. 
Le cifre - L'Italia guida il medagliere: 
già eguagliati i successi di Roma '87. 
La domenica d'oro dell'atletica italiana suggerisce una serie di considerazioni anche statistiche. 
L'Italia ha già eguagliato il bottino di Roma '87, quando gli azzurri si imposero con Panetta (3.000 siepi) e Damilano (20 km di marcia). 
A Stoccarda '93, nessun oro italiano. 
I titoli mondiali azzurri, prima di Didoni e May, sono stati vinti da Cova (10.000, nell'83), Panetta e Damilano nell'87, Damilano (20 km di marcia) nel '91. 
Fiona May è la prima azzurra a vincere un titolo mondiale ed è la quarta italiana a conquistare la medaglia d'oro, tenendo presente anche le Olimpiadi. 
Prima di lei, avevano vinto il titolo olimpico Ondina Valla (80 hs, '36), Sara Simeoni (alto, '80) e Gabriella Dorio (1.500, '84). 
La maratona di Goteborg più corta di 400 metri (41,795 metri) fa ricordare alcuni errori del passato. 
Nel '79, la maratona di Spalato, vinta da Kausis, risultò più corta di 991 metri; 
ai Mondiali del '91, Schennikov tagliò a braccia alzate il traguardo dei 20 chilometri, sprintando con Damilano, senza accorgersi che doveva essere coperto un altro giro; 
ai Mondiali '87, nei 10.000, la campana venne suonata a due giri dalla fine per Panetta e Kunze, in corsa per l'argento (vinse l'azzurro). 
Devers bis nei 100 ostacoli 
Entra in scena Ottoz junior 
Assegnati ieri cinque titoli. 
100 m: 
1. 
L'Inglese sesto, Il Canada vola: 
Aria nuova nei 100: 
è Bailey l'anti Christie. 
Dal nostro inviato Goteborg - I nuovi pirati del mar dei Caraibi ce l'hanno fatta: 
cambio di stagione, depredato Christie, affondato Marsh, (unico statunitense in finale): 
i cento metri sono di nuovo una giungla agonistica, foresta vergine di talenti non ancora compiuti, dove Donovan Bailey caccia un urlo alla Tarzan per gridare al mondo che è lui il nuovo padrone. 
Anzi, di urlacci ne caccia addirittura due, uno ai settanta metri che atterrisce Ato Boldon (bronzo), nella corsia a fianco e gli farà dire all'arrivo: 
"Quello ha vinto gridandomi nelle orecchie". 
Sul podio tre goliardi che un podio all'aria aperta non avevano mai visto in vita loro, perché almeno Bruni Surin (argento) ha un passato da re indoor. 
Sul podio un'aria nuova e una bandiera che rammenta qualcosa e non si può far finta di niente. 
L'ultima volta che una foglia d'acero volò in cielo si era a Seul, sette anni fa: 
primo Ben Johnson, Canada, 9''79. 
Di nuovo un canadese campione, un altro figlio di Giamaica. 
Il passato che pesa si cancella anche così. 
Chiude Bailey: 
"Era un idolo, è diventato una delusione. 
Non sarà mai un paragone. 
E adesso basta con Johnson". 
Vincere è un buon modo per rimuovere. 
Christie è un nonno ferito nel polpaccio (contrattura) e nell'orgoglio. 
La sua avventura di grande campione e grande narciso si chiude con l'immagine di un uomo, chiappe al vento sulla pista, che guarda gli altri dal basso in alto, come non gli era più accaduto da tre anni a questa parte. 
Andrà in pensione senza troppi rimorsi, perché il proprio tempo (10''12, sesto) segnala che il proprio tempo è agli sgoccioli, specie per chi ha sempre sostenuto che "De Coubertin ha inventato un motto che ripugna". 
Senza rimorsi perché Don Bailey (ma sì, come Don Quarry, suo idolo nell'infanzia giamaicana) ha le stesse certezze agonistiche: 
"Christie ed io veniamo dalla stessa storia, ambiente povero, dove i nostri genitori ci hanno insegnato a batterci per il solo posto che merita considerazione, il primo". 
Senza rimorsi perché i Pirati dei Caraibi sono suoi fratelli di mare: 
Bailey è di Manchester (Giamaica), Surin di Haiti e Boldon di Trinidad. 
"Se si fanno superare da un vecchio come me, cambino mestiere" ripeteva il nonno del vento, aspettando l'ultima sfida. 
fuori dal podio l'Africa di Fredricks; 
fuori gli Usa che dovranno reinventarsi lo sprint quando Atlanta è già in fondo al rettilineo. 
un tempo appena inferiore ai 10''per vincere, gara per giovanotti che saranno famosi, arrivati forse troppo presto, ma lasciando indietro tutti. 
La gara di Goteborg sta nelle parole stralunate di Don Bailey, nella sua simpatia a prima vista: 
"Sono partito piano, ma che ci devo fare, non so partire. 
Fino ai 70 metri mi trascino e poi via. 
Non come Lewis, la sua corsa aveva una logica, la mia no. 
Mi sono messo ad urlare quando ho sentito che andavo in progressione. 
Ho dovuto vincere per forza, correvo così male che Pfaff, il tecnico, mi avrebbe sbranato". 
ora vedremo di scoprire quanto vale. 
0 il numero degli americani sul podio dei 100. 
Non accadeva, in gare internazionali, da ben 15 anni. 
Mondiali di atletica - Per la britannica, moglie dell'astista Iapichino, trionfo a sorpresa. 
Fiona, la vittoria è un balzo di gioia. 
Cittadina italiana dal 1994. 
La May in lacrime saluta il marito in diretta tv: 
"Grazie Italia, ti ho regalato l'oro". 
GOTEBORG - Sono le 20.06 di domenica 6 agosto e nello stadio Ullevi di Goteborg scocca finalmente per Fiona May l'ora della felicità: 
da qualche secondo è ufficialmente campionessa mondiale di salto in lungo, una medaglia storica per l'Italia. 
La ragazza in tuta azzurra, ebbra di gioia, salta all'impazzata, poi attraversa la pista per andare ad abbracciare l'allenatore Tucciarone. 
Il marito Gianni Iapichino, l'astista azzurro che l'ha sposata due anni fa permettendole di acquisire la cittadinanza italiana, invece non c'è: 
ha preferito non venire in Svezia per non innervosire la moglie. 
Ma la Rai, grazie a una diretta telefonica, permette ai due coniugi di essere vicini nel momento più bello. 
Iapichino deve ripetere più volte "Fiona, sono io, Gianni. 
Brava, brava, complimenti". 
E lei, finalmente, si scioglie: 
"Gianni, oh ... Gianni". 
"Come back home soon, torna presto a casa, ti amo" riprende Iapichino. 
"I love you too" risponde in inglese la May che tra lacrime, sorrisi di gioia e le domande del giornalista della Tgs Mario Mattioli ha modo di commuoversi: 
"Perché mi fate queste cose? 
... Grazie Italia, ti ho regalato l'oro". 
L'improvvisato collegamento con la moglie ripaga Iapichino di un quarto d'ora tremendo, dopo la sospensione del collegamento da parte dell'emittente di Stato. 
Gianni era passato dall'euforia all'invettiva. 
Ma il vuoto di notizie è cessato quando un giornalista, che aveva potuto seguire le gare in diretta su Eurosport, gli ha telefonato confermandogli il successo di Fiona. 
Lui non l'aveva messo in dubbio. 
"Anzi, secondo me non è riuscita a dare tutto quello che aveva dentro - è ancora il commento del marito -. 
Io ho preferito starmene a casa perché temevo di farle perdere la concentrazione". 
In effetti questo è successo, come Fiona ha confessato nel dopogara: 
"Saltavo per prima ed essendomi trovata subito in testa aspettavo che le altre reagissero; 
invece tutte sembravano paralizzate. 
Non ho più reso al massimo e sono stata sicura della vittoria solo a gara conclusa. 
Sì, non un istante prima". 
poi è stato suggellato da un 6,98 ottenuto con troppo vento e che non ritocca quindi il suo primato italiano (6,96). 
Evidentemente era destino che finisse così e alla vigilia si era intuito che l'azzurra, tranquilla e concentrata, aveva le carte in regola per fare il colpaccio. 
Sempre in difficoltà, invece, è stata l'americana Joyner Kersee: 
è lo specchio di una stagione culminata spesso nella confusione tecnica, come testimonia il suo sesto posto con 6,74. 
Quanto alla grande Heike Drechsler, non si è nemmeno qualificata per la finale pur dimostrando di avere ancora una buona "esplosività" in pedana. 
La tedesca si era preparata per i Mondiali in Algarve con il figlio e il suo nuovo compagno, il decatleta francese Alain Blonder. 
Un amore certamente nato nel segno della sfortuna, visto che il transalpino ieri mattina, sempre nel lungo, ha collezionato solo salti nulli e non ha ottenuto alcun punto utile per la competizione. 
Anche la temuta ucraina Kravets, troppo tesa alla ricerca della misura nei tre salti di qualificazione, è uscita clamorosamente di scena. 
Così si è capito che per Fiona i giochi erano ormai fatti, nonostante la minaccia estrema della cubana Montalvo, che con 6,86 agguantava il secondo posto a spese della russa Mushailova (6,84). 
Quarta un'altra russa, la Rublyova (6,78), quinta Valentina Uccheddu, superlativa con il suo 6,76. 
Per qualche momento la ventinovenne sarda è stata addirittura in zona medaglia, ma onestamente ieri al destino non si poteva chiedere di più. 
Fiona May aveva conosciuto Gianni Iapichino nel 1987 a Birmingham durante i campionati europei juniores, che lei vinse. 
È una campionessa che la Gran Bretagna rimpiangerà a lungo e che l'Italia oggi giustamente celebra. 
Parmalat Cup negli USA. 
Stoichkov dirige il Parma spettacolo. 
Due gol al Boca, in rete anche Brolin. 
East Rutheford - Il segno di Hristo. 
Lo dice il nome stesso: 
il Parma onora la Coppa formato esportazione dello sponsor proprietario e vince la Parmalat cup. 
Dopo il successo sugli Usa arriva anche quello sul Boca Juniors (3 1) grazie a due gol e a una convincente prova del bulgaro al rientro dopo la contusione alla coscia destra del 28 di luglio. 
Potente e istrionico Stoichkov è andato in gol al 34'del primo tempo finalizzando alla perfezione una combinazione Zola Inzaghi. 
Il Parma, schierato inizialmente con un 4 3 3 formato da una linea difensiva con Mussi, Apolloni, Minotti e Benarrivo, a centrocampo Dino Baggio, Brambilla e Sensini e attacco guidato da Zola con larghi Stoichkov e Inzaghi, si era salvato in precedenza grazie a Bucci autore di un salvataggio d'istinto su conclusione ravvicinata di Gonzalez. 
Lo scampato pericolo scatena il Parma che trova il vantaggio e poi raddoppia grazie a un rigore concesso dall'arbitro per un fallo su Mussi lanciato a rete. 
All'inizio del secondo tempo il Boca approfitta di uno sbandamento difensivo per riaprire la partita con l'attaccante del Camerun Tchami (4') che segna in probabile fuorigioco. 
Però ci pensa di nuovo Stoichkov a inventare il gol del 3 1 con un cross che taglia la difesa argentina per il colpo di testa risolutore di Brolin (6') entrato all'inizio della ripresa. 
La stanchezza provoca nervosismi e interventi fuori misura nel finale: 
espulsi Pico e Melli. 
Altre. 
Amichevole violenta del Napoli in Olanda, a Babberich, dove la squadra di Vujadin Boskov è stata sconfitta per 2 1 dal De Graafschap, squadra della serie A olandese. 
Cinque i giocatori ammoniti e due espulsi nel finale: 
Al 41'del primo tempo vantaggio olandese con Redeker su calcio d'angolo dopo ingenuità di Colonnese. 
Al 6'della ripresa raddoppio del De Graafschap: 
deviazione in rete di Breetveld poi espulso. 
Vittoria striminzita della Cremonese sui dilettanti del Carpi: 
1 0 con rete di Tentoni. 
A Sestola la formazione dei calciatori disoccupati ha superato il Bologna per 2 1: 
reti di Minuti e Di Stefano per i disoccupati e di Torrisi per la formazione di Ulivieri. 
Al Settebello l'Otto nazioni di pallanuoto. 
CATANIA - Continua a stupire l'Italia sperimentale della pallanuoto che Ratko Rudic sta assemblando in vista delle Olimpiadi di Atlanta: 
il nuovo Settebello ha vinto il trofeo "Otto Nazioni" battendo la Russia per 6 5 (0 1, 2 0, 3 1, 1 3). 
A fine incontro, che la nazionale ha giocato con un uomo (Bovo) in meno per espulsione definitiva per gli ultimi 20 secondi, il c.t. azzurro Ratko Rudic, si è lamentato per il gioco pesante degli avversari. 
Oggi il Settebello vola a Patrasso in Grecia dove verrà disputato l'ultimo torneo prima dei campionati Europei in programma a Vienna dal 17 al 27 agosto. 
Il caso - Cresce il malessere nel ritiro di Sportilia, in attesa dell'arrivo del designatore. 
Arbitri, è l'ora della verità. 
Vicenda Casarin e questioni economiche: 
la base tratta con il presidente Aia. 
È il giorno del confronto. 
Oggi una delegazione degli arbitri di serie A e B (Nicchi, Collina, Ceccarini, Cinciripini, Pairetto) e una rappresentanza dei guardalinee (Padovan, Manfredini e Zuccolini) incontrerà il presidente dell'Aia, Salvatore Lombardo. 
Il notaio sindaco ha più volte smentito l'incontro di oggi, cercando di prendere tempo e annunciando il suo arrivo nel ritiro di Sportilia per mercoledì, ma, dalle prenotazioni aeree, risulta in arrivo a Bologna alle 15.40 e in partenza in serata ed è facile intuire che si incontrerà con gli arbitri non lontano dall'aeroporto, forse nella sede Aia di Bologna. 
C'è un documento "politico economico" in dieci punti (votato all'unanimità) da valutare e da discutere insieme e gli arbitri non sono disposti ad aspettare ancora, dopo la riunione di cinque ore, che si è conclusa alle 2.30 di sabato mattina. 
Lombardo deve cercare di placare il risentimento di tutto il gruppo. 
A Sportilia si è parlato chiaro: 
"Le società hanno ottenuto in poco tempo 84 miliardi, facendo la voce grossa, mentre noi siamo fermi a 30-35 milioni lordi a stagione. 
C'è gente che pensa siamo professionisti superpagati e invece la situazione è molto diversa". 
In attesa dell'arrivo di Casarin (in rientro da uno stage a Filadelfia), previsto per domani (deve sempre sciogliere la riserva sull'incarico), gli arbitri vogliono risolvere i problemi di fondo, altrimenti potrebbero dar luogo ad iniziative clamorose. 
E in questo senso, la rivolta degli arbitri supera i confini di una semplice rivendicazione di categoria per il cambiamento di un paio di componenti la commissione di serie A e B. 
Il malessere è più profondo, mai gli arbitri avevano osato ribellarsi in maniera così clamorosa e chiara nei confronti della Federcalcio. 
Ma il gruppo Casarin sente che mai come questa volta il Palazzo è lontano: 
contano più i presidenti degli arbitri. 
New York vuole Probing uno dei trottatori dopati. 
a.f. Probing vuole l'America. 
Il portacolori di Marcello Skoric, il miglior trottatore tra gli importati attualmente in attività in Italia, sogna di conquistare l'"International Trot", in programma a New York sabato 19. 
È la corsa che nel '77 vide il trionfo di Delfo, guidato da Brighenti. 
Probing, però, è stato trovato positivo nei controlli effettuati dopo il "Repubblica" e il "Duomo" ed è stato sospeso. 
Così Lorenzo Baldi, suo driver nonché scopritore, ha dovuto chiedere di congelare la situazione in attesa delle controanalisi. 
non si gridi allo scandalo e non si finga ipocrita sorpresa ora che un laboratorio francese aiuta i nostri inefficienti controlli, ma si riveda il regolamento. 
Poi, con responsabilità non disgiunta dalla severità, si apra la caccia al vero cancro del trotto, l'hard doping. 
E soprattutto, si puniscano i praticanti stregoni. 
Nessun 14. 
Ai 33 "dodici" 22.684.000 lire; 
ai 670 "undici" 1.117.000 lire; 
ai 6.405 "dieci" 116.000. 
Il jackpot sale a 794.231.223 lire. 
Newman alla Scavolini. 
Colpo grosso della Scavolini Pesaro: 
Golf: Rocca quinto in Europa. 
Stilata la classifica dell'ordine di merito europeo (che qualifica alla Ryder Cup) dopo il Master di Scandinavia vinto ieri dallo svedese Parnevik: 
Costantino Rocca, assente a Barsebacks, è al quinto posto; 
al comando Bernard Langer. 
Ippica: 
Paura passata per Frank Dettori, il fantino britannico coinvolto in un incidente in corsa: 
è stato dimesso dall'ospedale dopo una notte in osservazione. 
Ciclismo - A Leeds festival di Pedale Azzurro. 
Vince Sciandri, inglese d'Italia. 
ar.co. Leeds - L'inglese d'Italia (o meglio l'italiano con licenza inglese) ha scatenato l'entusiasmo dei flemmatici sudditi della Regina Elisabetta vincendo con una fuga solitaria il Leeds International Classic, prova di Coppa del mondo. 
Max Sciandri, nato a Derby 28 anni or sono da genitori toscani che gestivano un ristorante, ha sempre mantenuto il doppio passaporto. 
Per anni ha inseguito invano la maglia azzurra, così l'autunno scorso ha deciso di affiliarsi a quella inglese dove la concorrenza per un posto in squadra è sicuramente meno agguerrita che a casa nostra. 
Forse rinuncerà ai mondiali colombiani, visto che il percorso è da Trofeo dello scalatore, ma ad Atlanta vuole esserci, nelle vesti di avversario di Bugno e Baldato con cui corre tutto l'anno nella squadra diretta da Giancarlo Ferretti. 
Il numero 13 di gara gli ha portato fortuna. 
Ha spiegato Sciandri dopo l'arrivo: 
"Ho imparato dagli errori del passato, quando spesso esitavo troppo prima di partire. 
È il 26 centro della carriera ma soprattutto la prima classica. 
Quasi non ci speravo più. 
Dopo sette anni da professionista sto cominciando ad imparare. 
Per l'esperienza che ho in questa corsa sapevo che entrando nel circuito cittadino con un minuto e mezzo di vantaggio avrei avuto un'ottima chance di vittoria. 
Devo ringraziare il mio compagno di squadra Elli che mi ha agevolato in tutto". 
In fuga con Caruso, Elli è stato raggiunto da Sciandri che ha poi allungato per giungere solo. 
Caruso si è assicurato il secondo posto a 44'' mentre Baldato a 53'' ha battuto allo sprint il belga Museeuw che mantiene il comando della classifica ed il francese Jalabert. 
Coppa del mondo (dopo 7 gare): 
1. 
Museeuw (Bel) p. 124; 2. 
Calcio d'agosto - Il centravanti bianconero riapre la polemica con le emittenti di Berlusconi. 
Vialli censura la Fininvest: 
"Tv di parte". 
"Siamo stati loro nemici, certi interventi sembrano fatti su misura contro la Juve". 
TORINO - La disputa tra la Juventus e le emittenti di Berlusconi si riapre grazie a Gianluca Vialli, il quale s'infila il cappellino sponsorizzato, sorride e ironizza: 
"Sono preoccupato per i commentatori sportivi della Fininvest, mi auguro che la loro lingua possa resistere a una stagione così lunga e intensa. 
Ma non so se ce la faranno, visto come hanno cominciato". 
Si tratta di una critica rivolta a chi è stato protagonista della telecronaca nelle due partite finora disputate dal Milan: 
troppo accondiscendenti e servili, secondo il parere di Vialli. 
"Credo che certe cose possano pure stancare. 
Continuo a notare un'enfasi davvero speciale", spiega ancora Vialli allargando le braccia. 
Ma l'attaccante bianconero non pensa soltanto alla benevolenza nei confronti del Milan. 
Il suo discorso è più ampio e i riferimenti sono anche al trattamento ricevuto dalla Juventus nelle ultime stagioni: 
"Quando una persona ricopre un determinato ruolo deve essere obiettiva, invece certe cose mi sono sembrate un po' troppo mirate". 
Probabilmente Vialli non ha dimenticato le voci sulla sua presunta vita allegra durante i Mondiali del 1990, rivelate su Italia 1 da Maurizio Mosca. 
E non crede che la recente alleanza fra Juventus e Milan possa cambiare molto il comportamento dei commentatori sulle emittenti di Berlusconi. 
La verità è che la televisione imbonisce le folle: 
una frase o un'immagine commentata in un determinato modo ha maggiore peso di mille parole scritte sul giornale. 
La tv, insomma, può essere un'arma e dovrebbe essere gestita bene, con neutralità. 
ci vuole obiettività". 
Invece la Fininvest non si comporta così, almeno nelle idee di Gianluca Vialli. 
Non la pensano in questo modo i telecronisti delle partite del Milan, chiaramente. 
"Voglio prima leggere esattamente cosa ha detto Vialli, comunque io cerco solo di fare nel modo migliore ciò che mi viene chiesto. 
Credo che nessuno possa mettere in discussione la mia onestà e la mia serietà, mi sembra anche naturale propendere leggermente per la squadra italiana quando si commentano match internazionali. 
Farei lo stesso se in campo scendesse la Lucchese". 
L'importanza della televisione nel calcio estivo è determinata, secondo Vialli, "dalle esigenze di bilancio delle società". 
Il capitano della Juventus ricorda infatti: 
"Quindici anni fa collaudavamo la nostra condizione di forma in Coppa Italia e prima di questa giocavamo soltanto contro i dilettanti. 
Adesso ci vogliono match per il pubblico e per la Tv che portano soldi. 
Ma allenatori e giocatori devono saper sopportare le eventuali brutte figure in agosto: 
sono preferibili queste a un calo di forma durante il campionato". 
E, se è vero che si esagera con il calcio in televisione, è altrettanto vero che tale rimprovero non può essere mosso alla Juventus visto che Lippi, pur dovendo cedere qualcosa al bilancio del club, non eccede mai: 
"Un anno fa abbiamo giocato la prima partita "televisiva" dopo 25 giorni di preparazione ". 
Per questo concentra la propria attenzione anche sulla scelta di certe società che hanno vissuto un'estate a ritmo frenetico e magari lontano dall'Italia. 
"Non so se sia in realtà un investimento andare un mese in Oriente oppure chissà dove, in cambio di un miliardo - dice Vialli -. 
Io, quando sarò presidente o magari allenatore di una società, farò tutto ciò che è possibile per vincere. 
Poi, grazie ai successi, avrò anche i soldi". 
Rimangono a margine le questioni tecniche (domani la Juventus gioca a Lucca, è in dubbio il militare Del Piero) ma sono interessanti i consigli di Gianluca Vialli al nuovo tridente del Milan: 
Ma ciascuno di loro dovrà rinunciare a qualche gioia personale, magari un gol o una giocata spettacolare, per aiutare la squadra". 
L'Inter avanza a tutto Ganz e segna anche Rambert Ince corre per due, Salernitana costretta alla resa. 
Dal nostro inviato Salerno - Non salta sulla statua della libertà e non corre sopra le acque, come il Carl Lewis compagno di sponsor. 
Non fa miracoli la nuova Inter, ma si sta attrezzando a dare tutto il possibile. 
E, se continuerà con questa applicazione e questa umiltà, potrebbe essere molto. 
Terza uscita e terza vittoria, ma quella di Salerno (2 0, con gol di Ganz e di Rambert) è più pesante delle precedenti, contro Rovereto e Varese. 
la consistenza dell'avversario, di serie B, e soprattutto la cifra di un gioco non spettacolare ma incisivo. 
Inter con un'incoraggiante propensione alla personalità, focalizzata negli uomini migliori (ancora Fresi, Ince, Ganz) ma mai latitante negli altri. 
Ottavio Bianchi non è un allenatore molto amato e forse corre il rischio di crogiolarsi un po' nella sua impopolarità. 
Bianchi, per prima cosa, l'ha schierata bene in campo: 
difesa a quattro, con Fresi libero di inserirsi spesso e Paganin Festa Centofanti da destra a sinistra a occuparsi delle tre teoriche punte avversarie; 
centrocampo rafforzato da Zanetti, con Ince e Berti a scambiarsi spesso il comando delle operazioni al centro; 
Carbone come variabile della fase offensiva e difensiva, con frequenti rientri; 
Ganz e Rambert di punta, pronti a sfruttare la loro dote migliore: 
lo scatto. 
Una breve radiografia dei reparti non lascia spazio a sfasature. 
La difesa ha tratto molto giovamento dalla personalità di Fresi, sul cui futuro si può scommettere. 
Ha lasciato alla Salernitana solo due tiri di Facci e Landini: 
insidiosi, ma da fuori area. 
Il centrocampo ruota già intorno a Ince, lo Squalo Nero prezioso recuperatore di palloni ma anche capace di lanci smarcanti. 
L'attacco ha fatto della sua insostenibile leggerezza una colpa soltanto presunta: 
le due punte sono andate in gol e Ganz ne ha sfiorato un terzo, su lancio di Fresi, evitato da Gattuso sulla riga a portiere scartato e battuto. 
L'Inter ha colpito con due azioni simili, sfruttando il punto debole del 4 3 3 che Colomba ha ereditato da Delio Rossi, senza averne però i giocatori (Fresi e Strada ceduti, Pisano ieri assente per infortunio): 
due inserimenti sul filo del fuorigioco, nel buco sul centro sinistra, realizzati con grande prontezza da Ganz al 13'(assist di Berti) e da Rambert al 23'(assist di Ince). 
Segno di idee chiare, mentre lo scorso anno tutto sembrava lasciato all'improvvisazione. 
È stata l'occasione per provare Seno e Manicone (alla prima gara), sprecare ancora un paio di gol con Ganz e Fontolan, tremare una volta sola (indecisione di Bergomi e Landucci chiamato alla valanga su Amore), mentre il pubblico che aveva quasi riempito lo stadio Arechi si lasciava andare prima a qualche fischio e poi a un fitto lancio di monete contro Ganz, "colpevole" di aver segnato, il 12 giugno, con l'Atalanta, anche il gol della mancata promozione della Salernitana. 
Ora sono in arrivo due test internazionali, contro l'Arsenal dell'ex Bergkamp a Londra e contro il Psv Eindhoven di Jonk a Livorno: 
due occasioni per verificare con avversarie di maggior peso le buone impressioni offerte ieri. 
Bianchi potrà provare anche Delvecchio, che sostituendo Rambert in campionato dovrebbe liberare un posto per Roberto Carlos, il brasiliano che ieri ha perso la finale del campionato paulista. 
E potrebbe pensare a un'Inter con una punta centrale di statura internazionale come Casiraghi. 
si può provare a farlo anche da Bailey. 
I precedenti. 
Lunga catena di vittime, Lombardia in lutto. 
La tragedia nello Zaire e i precedenti dei lombardi morti in circostanze drammatiche lontano da casa: 
precedenti diversi fra loro ma molto numerosi negli ultimi anni. 
Proprio nello Zaire qualche mese fa la tragedia dell'epidemia del virus "Ebola" (responsabile in primavera di una strage in diversi villaggi) che aveva provocato la morte di sei suore missionarie dell'ordine delle Poverelle, in gran parte originarie della provincia di Bergamo. 
Le prime vittime furono Floralba Rondi e Clara Angela Ghilardi, colpite dal virus all'inizio di maggio nell'ospedale di Kikwit, dove prestavano servizio come infermiere: 
dopo qualche giorno morì suor Danielangela Sorti, seguita dalle consorelle Dinarosa Belleri, Anna Elvira Ossoli e Vitarosa Zorzi. 
Mauro Dell'Angelo, 30 anni, ingegnere bresciano, altra vittima lombarda nel continente africano, è invece morto il 19 ottobre dello scorso anno in Algeria, colpito da un commando integralista islamico a Babar, un centro petrolifero. 
Il giovane professionista, avviato verso una brillante carriera, poche ore prima di essere assassinato insieme a un collega francese aveva rassicurato i familiari: 
"Sono in pieno deserto, che cosa pensate mi possa succedere?". 
L'8 dicembre di due anni fa, Maria Cristina Luinetti, 24 anni, di Saronno, crocerossina a Mogadiscio, fu invece assassinata da un pazzo che entrò nell'ambulatorio in cui lei lavorava. 
L'uomo sfoderò due pistole e fece fuoco nove volte contro la ragazza. 
Venne fermato dai militari italiani ma per la giovane non ci fu nulla da fare. 
Le tragedie dei lombardi all'estero non riguardano soltanto persone impegnate nel lavoro, nel volontariato, nell'assistenza. 
Molti sono morti durante un periodo di vacanza o addirittura in viaggio. 
Il 10 agosto '88 Lorenzo Petrazzoli, di Monza, e Luigi De Scalzi, di Vigevano, furono fra i 47 turisti morti nello spaventoso naufragio del "Nubia", uno dei battelli in servizio per le crociere sul Nilo. 
L'imbarcazione fu coinvolta in una tromba d'aria provocata da un eccesso di calore. 
La maggioranza dei viaggiatori fu sorpresa mentre riposava nelle cabine. 
Un'altra pagina nera del turismo lombardo fuori dai confini è quella legata al Boeing 707 diretto nel febbraio del 1989 verso le assolate spiagge di Santo Domingo ma precipitato sulle isole Azzorre: 
decine e decine di morti tutti carbonizzati per il tremendo impatto dell'aereo contro una collina. 
Pesantissimo il tributo lombardo, in particolare quello milanese: 
18 le bare arrivate all'aeroporto di Orio al Serio dove fu allestita una camera ardente visitata fra gli altri anche dal cardinale Carlo Maria Martini. 
"Cinquanta lombardi sull'aereo maledetto", titolava invece il Corriere della Sera nell'edizione del 5 settembre 1989, a proposito dello schianto del charter partito pochi secondi prima, ma con una situazione meteorologica a rischio, dall'aeroporto dell'Avana. 
Fra loro coppie in luna di miele, famiglie, comitive di amici e anche il figlio dello scrittore Paolo Volponi. 
Disavventure ma con un lieto fine per i nove turisti sconfinati qualche mese fa in Eritrea durante un'escursione nel deserto e trattenuti per diversi giorni dai capi di una tribù locale e per il gruppo di medici "sequestrato" da alcuni banditi a Nairobi, derubati e lasciati a piedi nudi. 
Dopo le iniziative di Formigoni e Daverio il vicepresidente della Lombardia pensa ad altre novità. 
"Cambiamo nome a giunta e consiglio". 
Alberto Zorzoli propone la trasformazione in Governo della Regione e Parlamento regionale. 
Mentre il presidente della Regione, Roberto Formigoni, e l'assessore comunale alla Cultura, Philippe Daverio, propongono cambi di nomi a grattacieli e piazze, il vicepresidente della Lombardia, Alberto Zorzoli, punta a una revisione dei contenuti che, soltanto come conseguenza ultima, darà a giunta e consiglio di via Filzi una diversa denominazione: 
Governo della Regione e Parlamento regionale. 
Zorzoli ha maturato una lunga esperienza amministrativa in Comune e, abituato all'idea che giunta e consiglio di una e dell'altra istituzione praticamente si equivalessero, approdato al Pirellone ha dovuto ricredersi. 
"La sensazione diffusa - spiega - è che la Regione venga gestita come un grande Comune. 
In realtà, a breve, anche gli organi della Regione potrebbero soddisfare una sorta di regionalismo forte ma solidarista e un regionalismo fiscale". 
Il punto di partenza è il principio di sussidiarietà stabilito a Maastricht: 
"Ogni livello istituzionale - traduce Zorzoli - esaurisce per tutto ciò che è possibile i bisogni dei cittadini". 
Il limite da superare sono le interferenze dei poteri forti. 
"Più volte - ammette il vicepresidente - durante le conferenze Stato Regioni ci siamo resi conto che lo Stato cerca di estendersi fin dove non dovrebbe". 
Il primo passo verso la nascita di un Governo della Regione e di un Parlamento regionale potrebbe essere l'approvazione di un progetto di legge che semplifica i rapporti fra giunta e consiglio e che consentirebbe di eliminare in molti casi il passaggio delle commissioni. 
infine, di deleghe alla Province si sta occupando un assessorato apposito. 
"Certo - chiarisce Zorzoli - è fondamentale anche la decisione che attendiamo dal Parlamento nazionale. 
Diciamo però che per quel momento, la Lombardia sarà già pronta con le necessarie modifiche allo statuto e ai regolamenti. 
Se tutto funziona come speriamo e se tutte le rappresentanze politiche agiscono con senso di responsabilità, i primi risultati si vedranno già il prossimo inverno". 
"Ti pianto". 
E lei disperata beve ammoniaca. 
Vinta dallo sconforto una donna ha tentato il suicidio dopo che, al telefono, il convivente le ha annunciato l'intenzione di troncare la relazione. 
Rosaria L., 46 anni, residente alla Barona, dopo aver bevuto un bicchiere di ammoniaca è stata salvata dagli agenti della volante Ticinese. 
L'allarme alla polizia lo ha dato verso le 16 il convivente. 
L'uomo ha raccontato che dopo la telefonata burrascosa, Rosaria lo ha richiamato dicendo di avere bevuto ammoniaca. 
Il capoequipaggio della volante, Giovanni Micheletti, è entrato con i colleghi nell'appartamento al primo piano. 
La donna è stata ricoverata al San Paolo. 
Stava lavorando a uno scavo, una frana di terriccio lo ha schiacciato. 
Imprenditore sepolto vivo davanti al figlio. 
Sepolto vivo sotto gli occhi del figlio. 
Francesco De Stefani, un imprenditore edile cinquantottenne di Verano Brianza, è morto in modo orribile: 
schiacciato e soffocato da quintali di terra mentre, nel tardo pomeriggio di sabato, stava lavorando nello scavo fognario della casa che aveva costruito per suo figlio in previsione del matrimonio. 
Luca, così si chiama il ragazzo, è un volontario della Croce Bianca dell'ospedale Borella di Giussano e sabato, come avveniva spesso negli ultimi tempi, aveva approfittato di qualche ora libera per fare, assieme al padre, un sopralluogo e qualche lavoretto di poco conto nella sua futura casa coniugale, alla periferia di Verano Brianza. 
Francesco De Stefani, contitolare della "Edilnuova", una impresa di costruzione ben avviata con diversi muratori alla dipendenze, si è calato in un cunicolo per le condutture fognarie che gli operai della sua stessa ditta avevano scavato nei giorni scorsi. 
Improvvisamente hanno ceduto i bordi del fossato sui quali era stato accumulato il terriccio scavato. 
Francesco De Stefani è rimasto sepolto in pochi istanti da un cumulo gigantesco di terra e detriti. 
Subito dopo averlo visto scomparire, Luca si è buttato nella buca e ha cominciato a scavare a mani nude, urlando e implorando aiuto. 
I vigili del fuoco di Carate Brianza, chiamati dai vicini, l'hanno trovato esausto mentre cercava affannosamente il corpo del genitore sotto la frana. 
Prima di liberare l'imprenditore ormai privo di vita, i soccorritori hanno dovuto lavorare per una quindicina di minuti e con mille precauzioni per evitare di rimanere a loro volta vittime di nuovi crolli (ce ne sono stati altri due durante la fase di soccorso). 
Francesco De Stefani è stato trovato in piedi: 
aveva la colonna vertebrale spezzata in due punti anche se probabilmente è morto per soffocamento. 
Per tentare l'operazione di salvataggio era stato chiesto anche l'intervento dell'elicottero di Niguarda. 
Anche un'unità cinofila della protezione civile era pronta a raggiungere il luogo della sciagura. 
Ma poi, visto che per l'uomo non c'era più nulla da fare, è stato dato il contrordine. 
Il sostituto procuratore Rita Caccamo, magistrato di turno alla procura circondariale di Monza, non ha ritenuto necessario disporre l'autopsia nè il sequestro del cantiere: 
firmerà oggi stesso il nulla osta per i funerali. 
TORVAJANICA - Prima del sub falciato ieri da un motoscafo, una lunga sequela di incidenti mortali. 
Le troppe vittime estive delle "tranquille" spiagge romane. 
Ieri, poco dopo mezzogiorno. 
Un potente motoscafo, spinto da due motori entrofuoribordo da 130 cavalli ciascuno, corre veloce al largo di Torvajanica. 
Marco Paradisi, il proprietario, è al timone. 
Il mare è calmo, intorno ci sono molte altre imbarcazioni, piccole e grandi. 
All'improvviso, all'altezza delle secche di Tor Paterno, a quattro miglia al largo di Torvajanica, il motoscafo ha come un sussulto, le eliche stridono impazzite. 
Paradisi ferma subito i motori, corre a poppa. 
C'è del sangue, e il corpo di un uomo che galleggia. 
Il "Draco" ha investito un sub, le eliche gli hanno dilaniato le gambe. 
Dalla riva qualcuno ha visto e ha capito, e con un cellulare avverte il 113. 
Arriva un elicottero, l'uomo, si chiama Francesco Errera, ha 42 anni, viene portato di corsa al San Camillo. 
Si era immerso sulle secche di Tor Paterno da un gommone, assieme ad un amico. 
Che era già tornato a bordo, mentre lui era rimasto ancora qualche istante sott'acqua. 
A "proteggerlo" doveva bastare il palloncino che avverte della presenza di un subacqueo, ma Marco Paradisi quel palloncino giura di non averlo proprio visto. 
Forse Francesco Errera riuscirà a sopravvivere, anche se mutilato. 
Il pilota del motoscafo si porterà per anni negli occhi l'orrore di quegli attimi. 
Ci saranno polemiche, come sempre. 
Magari anche inutili e immotivate. 
Perché l'unica cosa certa è che il mare non è così "facile" come può sembrare in una domenica d'agosto. 
E gli ultimi episodi sono lì a dimostrarlo. 
Sincopi, malori, annegamenti: 
il mare della costa laziale è stato teatro, dall'inizio della stagione estiva di tante storie tragiche. 
Prima vittima, il 12 maggio scorso, è stato un pescatore dilettante di Nettuno, Giuseppe Cimini, 32 anni, trovato morto dai gestori di un ristorante sulla spiaggia dello stabilimento "Peppino a mare". 
La morte, hanno accertato poi i medici, è stata causata da un incidente nel quale l'uomo si è ferito, morendo poi senza riuscire a chiedere aiuto. 
Il 31 maggio, a Civitavecchia, è la volta di un altro pescatore dilettante, Alberto Tocchi, 49 anni, dipendente dell'Italgas. 
Il mare quel giorno era agitato e Tocchi, che stava pescando da uno scoglio di fronte al porto, è caduto in mare battendo la testa su uno dei sassi frangiflutti. 
Soccorsi inutili anche per Ilde Muller, una signora tedesca di 80 anni, morta il 6 luglio a Santa Marinella a pochi metri dalla riva in uno stabilimento della cittadina. 
L'anziana è stata uccisa da un malore. 
Il 14 luglio un'altra storia drammatica: 
una bambina di 4 anni, Sofia Pietrojusti, e la sua bambinaia polacca, Malgorzata Dworac, affogano nel giro di pochi secondi nella piscina dello stabilimento "Il miraggio" a Fregene. 
Qualche giorno più tardi tocca a Stefano Sallustri, un ragazzo di 16 anni di Boville, in gita ad Anzio con gli amici, che annega nel tratto di mare antistante la spiaggia senza che nessuno si accorga di nulla. 
CIVITAVECCHIA - La cittadina laziale continua a far discutere: 
da tempo si parlava di messe nere. 
Dopo la Madonna, il diavolo. 
I resti di un rito satanico vicino al luogo dove ha pianto la statuina. 
Dal nostro inviato Civitavecchia - Il luogo del demonio è un quadrivio polveroso, nella zona industriale della città. 
Capannoni assediati da sterpaglie, sullo sfondo una collina bruciacchiata che segna il confine con Pantano, la località dove la madonnina di Medjugorje ha pianto lacrime di sangue nel giardino dei Gregori. 
Il giorno da queste parti non passano che camion. 
La notte, soltanto coppiette vogliose di appartarsi. 
E forse anche i fanatici di Satana. 
Un metronotte dice di averli visti muoversi nelle tenebre, illuminati dalla luce rossastra di un cero votivo. 
Era da poco scoccata la mezzanotte. 
La guardia giurata ha subito chiamato il 113 e sul posto sono stati trovati i resti inequivocabili di una cerimonia allestita per propiziare la benevolenza dell'angelo Maligno o, chissà, semplicemente per prendersi burla della credulità popolare. 
Per terra, lungo il ciglio, una bottiglia di spumante Gancia, di quello scadente, con dentro infilata una rosa rossa. 
Accanto un calice bianco, tre sigarette accese, disposte a raggiera. 
E infine un lumino, genere cimitero. 
L'identico rito si è ripetuto sabato, alla stessa ora con la sola variante della marca di sigarette. 
Una pattuglia del commissariato diretto da Luigi De Maio si è recata sul posto, poco dopo la celebrazione, allentando per qualche minuto la morsa dei controlli sui giovani in uscita dalle discoteche. 
"È una fattura a morte", ha sentenziato il prete traendo le sue certezze dal colore della rosa e dall'orario del diabolico brindisi. 
Gli agenti si avvicinano, osservano i rimasugli, volano battute sul loro significato. 
Però non si azzardano a toccare perché col diavolo non si scherza mai. 
La polizia non ha aperto una vera e propria indagine. 
"Non ci sarebbe stato motivo. 
Non c'è reato", sorride De Maio che quest'anno tra sacro e profano ha avuto un bel da fare. 
Però i controlli continuano. 
Anche perché sono mesi che a Civitavecchia circolano storie strane. 
E qualcosa di vero, dice il dirigente, ci deve pure essere, sebbene di prove zero. 
I proseliti di Satana sarebbero gente che viene da un paesino del viterbese. 
Avrebbero raggirato decine di persone riuscendo a spillare loro un mucchio di denaro. 
Poi, un'altra leggenda, venuta fuori più o meno mentre era in pieno fulgore la vicenda della madonnina. 
Si raccontava dell'esistenza di un cunicolo di cinque, sei chilometri che partiva dalla borgata Aurelia, dove un tempo c'era un convento di frati, e raggiungeva il mare. 
Qui le messe nere si sprecavano. 
Ma il tunnel segreto non è stato mai rintracciato. 
Fu lo stesso monsignor Grillo a tirare in ballo la storia dei cultori di Satana quando si trattò di commentare a caldo il miracolo della prima lacrimazione: 
"I Gregori probabilmente sono rimasti vittima dello scherzo di qualche setta demoniaca". 
Poco tempo fa la magia nera è stata al centro di un'interrogazione al sindaco presentata dal consigliere di An, Attilio Bassetti. 
Si denunciavano episodi avvenuti in località La Scaglia, dove c'è la necropoli etrusca e dove si passa per raggiungere i Gregori, il cui giardino è assediato da torpedoni. 
Percorso neppure un chilometro si arriva alla chiesa di Sant'Agostino, dove la statuina guarda i fedeli da dietro una teca. 
Il parroco don Pablo Martin Sangulao è stanco e sudato dopo un'intera mattinata di visite: 
"Fatture a morte da queste parti? 
Non mi sorprende, non mi sorprendo più di niente - commenta seguendo il flusso dei gruppi da dietro le lenti spesse - La società si sta disfacendo, la gente perde i punti di riferimento. 
Sì, è vero, a Civitavecchia c'è molta superstizione, ma non più di quella che si trova in altre città, come Torino, per esempio. 
Credo che in questo momento siano molto occupati". 
Liquami fra le onde, bagni a rischio. 
Altri guai. 
Violenze, suicidi, disoccupazione, inquinamento atmosferico e ora, nella città della "Madonna che piange", anche i liquami tra le onde. 
Il minore dei mali, si dirà. 
Cose che accadono dappertutto. 
Di certo un'apparizione di cui si sarebbe fatto volentieri a meno. 
Un'altra cattiva notizia che piove su Civitavecchia. 
Altro che piccola Lourdes. 
Le aspettative legate al discusso miracolo della statuina della madonna che avrebbe lacrimato sangue sembrano dissolversi come nebbia al sole: 
santuari, piscine termali, turisti, invasioni di pellegrini. 
Invece la realtà è molto prosaica. 
Ora su un tratto di mare del litorale sud sono comparsi liquami e rifiuti. 
Non è chiaro se quest'ultimo episodio di inquinamento pregiudicherà la balneabilità della zona. 
Per una cittadina che punta anche sul turismo sarebbe una disdetta. 
Anche perché, da queste parti, l'aria, come non si stancano di ripetere gli ambientalisti, è inquinata dalle centrali Enel. 
Il mare sembrava con le carte in regola. 
Recentemente i severi test della "Goletta Verde" e quelli del presidio multizonale di prevenzione, avevano pienamente assolto la qualità delle acque. 
Piuttosto increduli, gli uomini dell'ufficio tecnico del Comune hanno effettuato un sopralluogo per verificare la veridicità delle denunce dei bagnanti. 
Tutto vero. 
L'inquinamento non era frutto di un'allucinazione. 
Ma da dove vengono i liquami? 
Non dalle fogne locali, sostengono in Comune. 
Un mistero in piena regola, con i sospetti che ricadono su Roma e le altre località rivierasche. 
Strano destino, quello di Civitavecchia: 
finire spesso, troppo spesso, sulle pagine dei giornali per eventi misteriosi, oppure per fatti che nessuno vorrebbe accadessero nella sua città. 
Come la storiaccia dei dodici minori, ma non troppo, accusati di aver imposto rapporti sessuali a tre bambine di undici, dodici e tredici anni. 
Incontri tra giovanissimi in un club di calcio dove accadeva di tutto. 
O quella che ha per protagonista il padre di una delle ragazzine che ha sottoposto a sevizie uno dei violentatori della figlia. 
Oppure l'agghiacciante episodio della ragazza costretta sin da bambina ad assistere e poi a partecipare agli incontri erotici tra la madre e il suo amante. 
Minori e non solo. 
Come nel caso della giovane agente della Polfer costretta a subire le attenzioni morbose di uno dei suoi superiori. 
Sono gli argomenti utilizzati, per spiegare il malessere della cittadina costiera, dal sindaco pidiessino Pietro Tidei: 
"Qui i giovani sono dei disoccupati potenziali. 
Avvertono gli effetti di una città che non è più facile come prima. 
Civitavecchia è vissuta sulla falsa rendita garantita dal porto e dall'esercito. 
Per guarire il malessere sociale ci vogliono molti posti di lavoro". 
Un miracolo che la laicissima giunta sperava potesse venire dalle "lacrime di sangue". 
Il massacro nello Zaire. 
La storia dell'elettricista di Sovico, volontario in Africa per insegnare un mestiere ai giovani. 
"Vi devo dare una brutta notizia". 
Drammatica telefonata ai parenti di Luigi Cazzaniga: 
l'hanno ucciso i banditi. 
"Forse mi sta venendo davvero il mal d'Africa". 
Luigi Cazzaniga, l'elettricista di 67 anni massacrato ieri nello Zaire, aveva celiato - ma non troppo - sulla sua passione per il continente nero poche settimane prima di ripartire, all'inizio della primavera passata. 
Là, nel Paese dove da anni era riuscito ad abbinare il suo impegno sociale al sogno africano, sabato è stato massacrato insieme ad altri tre volontari dell'associazione Mondo Giusto, Tarcisio Cattaneo, Michelangelo Lamberti e Adelio Castiglioni e ai due bambini di quest'ultimo, Roberta e Samuele. 
Ieri sera è stato Enrico, un cugino di Luigi, a ricordare quella battuta. 
Dalle 18, quando la notizia è stata data per telefono dal presidente di Mondo Giusto, e per tutta la serata i ricordi di Luigi si sono sgranati nella villetta alla periferia di Sovico dove vivono Angelo, il fratello minore di Luigi, la moglie Teresa, i loro due figli Marco e Daniele. 
L'appartamento attiguo è occupato dai familiari di un terzo fratello, mancato qualche anno fa. 
E nel terzo alloggio della villetta a due piani abitava, durante i suoi soggiorni in Italia, Luigi. 
Era rimasto vedovo nel '73, quando una malattia gli aveva portato via la moglie Elsa, ma aveva continuato a lavorare anche per il figlio che avevano adottato da qualche anno: 
oggi Bruno, 40 anni, vive in Svizzera. 
La notizia, forse, ancora non lo ha raggiunto. 
Parlano, raccontano di quel bravo elettricista tanto conosciuto, proprio per il suo lavoro, in paese e in mezza Brianza. 
Quel mestiere che gli aveva dato da vivere e lo aveva portato lontano voleva insegnarlo anche ai piccoli dello Zaire: 
"Impara uno su dieci, ma io non mollo" raccontava ai parenti in una delle ultime lettere arrivate. 
Laggiù non c'era telefono: 
solo un ponte radio con Mondo Giusto e non sempre sicuro. 
Luigi scriveva, però, ogni volta che gli era possibile: 
"Ogni due mesi, circa - racconta la cognata Teresa -. 
L'ultima è arrivata appena tre settimane fa: 
parla dei profughi in arrivo dal Ruanda. 
Di una situazione sempre più difficile. 
Fa gli auguri al nipote Marco, studente del Politecnico, per un esame di chimica. 
"In agosto verranno delle persone a trovarci, se Marco vuole venire pago io le spese, pensaci! 
scrive lo zio Luigi. 
Il ragazzo non ha accettato l'invito, oggi ci ripensa con un brivido. 
"Ho intenzione di rimanere sino alla scadenza del biglietto aereo, a febbraio" si legge ancora nella lettera. 
E poi c'è una richiesta che adesso suona patetica: 
"Ho letto che nelle farmacie si possono comprare cerotti per smettere di fumare. 
Fatemene avere qualche pacchetto. 
Nella villetta di via Pietro Micca le luci sono rimaste accese fino a tardi. 
"Una disgrazia in Africa, vi devo dare brutte notizie" aveva detto verso le 18 al telefono Domenico Colombo, il presidente di Mondo Giusto. 
Per il fratello di Luigi, la cognata, i nipoti, il colpo è stato improvviso, violento. 
Così improvviso che ancora nessuno piange. 
Arriva don Carlo, il parroco: 
Teresa gli fa vedere le lettere, il quadro con gli elefanti e quello con le palme, le fotografie. 
"L'Africa, quanto gli piaceva, quanto ne era innamorato - racconta la cognata -. 
Aveva cominciato ad andarci da quattro, cinque anni, quando era andato in pensione". 
Lunghi soggiorni, sempre a sfondo umanitario. 
Adesso stavano costruendo serbatoi per l'acqua, vicino al campo profughi di cui parla l'ultima lettera. 
Mondo Giusto, l'associazione con cui lavorava, è molto conosciuta in Brianza e a Lecco, dove ha la sua sede: 
il gruppo di laici ha già organizzato negli anni scorsi diverse missioni in Africa. 
L'associazione teneva anche contatti con la parrocchia centrale di Lecco, trasmettendo una specie di "notiziario" con le informazioni più aggiornate sugli ultimi spostamenti e sui problemi delle popolazioni incontrate. 
Rischi - Numerose proteste. 
La sindrome Nuvolari si diffonde sempre più fra gli autisti dell'Atac. 
"Curve a tutta velocità, violenti scossoni e i poveri utenti sballottati senza pietà ...". 
La sindrome di Nuvolari, che trasforma i romani al volante in piloti di Formula Uno, contagia anche gli autisti dell'Atac: 
sarebbero numerosi i dipendenti del servizio pubblico afflitti dal "vizietto" di pigiare un po' troppo il piede sull'acceleratore. 
La denuncia arriva dai lettori del Corriere: 
in tanti, da tutti i quartieri della città, hanno scritto alla rubrica Lettere dalla capitale per segnalare la velocità eccessiva delle vetture e la scarsa considerazione degli anziani da parte del personale alla guida. 
E perfino gare tra colleghi sulle strade di periferia. 
Un malcostume che ogni giorno fa battere il cuore a tanti cittadini costretti a servirsi del servizio pubblico. 
Tra le zone più contagiate dalla "moda" del rally capitolino ci sono via Cristoforo Colombo e via Prenestina: 
un lettore del popoloso quartiere a est di Roma ha segnalato addirittura corse pazze all'uscita dal deposito Atac, alle prime luci dell'alba. 
Ma il problema non riguarda soltanto le strade periferiche. 
Scrive infatti un residente dei Parioli: 
"Qualcuno pensa che questo sia un quartiere privilegiato. 
Invece è un terremoto. 
Bisognerebbe insegnare a quei signori un po' di educazione civica". 
Alla fermata del 36 barrato, in piazza dei Cinquecento, c'è la signora Gina Fogli, 74 anni: 
"Sembra che portano le bestie al macello. 
Via Nomentana è tutta dritta e quando la vettura imbocca le corsie preferenziali è un vero inferno. 
E i più spericolati, sostiene ancora un altro utente anziano, sarebbero proprio i giovani. 
"È una vergogna - commenta senza mezzi termini Cinzia Zucaro, una signora che da venti minuti aspetta il 101 in largo Argentina sotto un sole implacabile -. 
Quando frenano in modo brusco bisognerebbe reggersi ai sostegni, ma se uno non ce l'ha a portata di mano o non lo fa rischia di sbattere la capoccia contro i finestrini". 
Ma è davvero possibile lanciare a tutta birra bestioni ingombranti come gli autobus di linea? 
Siamo andati alla Stazione Termini e lo abbiamo chiesto ad alcuni esponenti della categoria incriminata. 
"Le nostre vetture, anche quelle turbo, non possono viaggiare a più di 62 chilometri orari - risponde Maria Luisa Morassuti, 37 anni, una delle sei donne abilitate alla guida di mezzi pubblici -. 
Oltre una certa velocità c'è poco da premere sull'acceleratore perché la nafta non passa più e il motore si imballa. 
Su qualche migliaio di autisti ci sarà pure qualche pazzo, ma certo non sono molti. 
Capita a tutti di prendere una curva un po' allegramente. 
Ma gli autisti degli autobus cittadini sanno bene che i primi a rimetterci sono loro". 
Cosa rischiano gli indisciplinati? 
Da un semplice richiamo all'ordine fino a grandi sanzioni. 
"Se qualcuno si fa male - conclude la signora Morassutti - oltre i 40 giorni di prognosi veniamo allontanati dalla guida. 
Ed è la fine della carriera". 
Massimiliano Nopirolli, 32 anni, non accetta le critiche. 
"Non ho mai ricevuto un richiamo all'ordine. 
Spesso la gente esagera. 
Sembra che le vetture vadano forte, ma in realtà è tutta colpa del rumore e della scarsa manutenzione". 
Prima di sparire all'interno di un mezzo in partenza dal capolinea, un autista meno diplomatico lancia la sua invettiva contro i passeggeri, a difesa della categoria sotto accusa. 
"Il regolamento non vale solo per il conducente, ma anche per l'utente. 
I romani sono indisciplinati. 
In banca fanno la fila perché devono prendere i soldi, mentre quando salgono sugli autobus vogliono comandare". 
La medaglia d'oro di Goteborg è diventata il simbolo del quartiere. 
Michele, la rivincita di Quarto Oggiaro. 
E Quarto Oggiaro nella prima, torrida, domenica di agosto si è preso la rivincita. 
Alla grande, sotto forma di una luccicante medaglia d'oro conquistata a Goteborg ai Mondiali di atletica leggera. 
Con una robusta scrollata, grazie al successo sportivo di un suo figlio d.o.c., il quartiere si è tolto di dosso l'immagine di frontiera suburbana, di Bronx, contrassegnata da tappeti di siringhe, sparatorie e rapine. 
Il quartiere adesso si prepara a festeggiare il suo eroe positivo, Michele Didoni, ventun anni, studente di liceo artistico, carabiniere effettivo a Bologna, che in un'ora, 19 minuti e 59 secondi si è aggiudicato la vittoria in Svezia nella venti chilometri di marcia. 
Il quadrato di palazzi popolari di via Concilio Vaticano II, a due passi dalla famigerata via Lopez, è mezzo svuotato dalle ferie, ma basta il movimento di qualche giornalista e l'apparizione dei fotoreporter per fare alzare qua e là tende e tapparelle. 
"Questa volta dovete scrivere bene, basta parlare di inferno della droga e di rapine, qui c'è tanta brava gente". 
In casa Didoni, tre modesti locali al piano terra, c'è solo il fratello del neocampione, Alessandro, 25 anni, che lavora all'ospedale di Niguarda. 
È incollato al televisore mentre suona l'inno nazionale e Michele, il più piccolo della famiglia (il maggiore, Edoardo di 30 anni abita in Spagna) sale sul podio per la premiazione. 
"Non ci credo ancora - commenta -, quando durante la gara, al quindicesimo chilometro, ha avuto un momento di crisi e stava per "impiantarsi" l'ho vista brutta, ma poi si è ripreso partendo a razzo ". 
I genitori del marciatore sono fuori Milano, in campeggio ad Angera, ma hanno subito telefonato. 
Papà Luigi, pensionato, 55 anni, ex infermiere a Niguarda, e mamma Rosanna, impiegata stagionale in una ditta di dolciumi, torneranno domani per festeggiare con una bella tavolata il successo di Michele. 
Intanto amici e vicini di casa si affacciano per dire che vogliono mettere uno striscione all'ingresso del condominio popolare intonacato di fresco che chiamano ironicamente" i Parioli di Quarto Oggiaro ". 
La famiglia Didoni, mezzo brianzola e mezzo bergamasca di origine, da sempre abita a Quarto Oggiaro, i ragazzi sono tutti cresciuti bene nelle strade del quartiere dalla fama di ghetto e adesso qui la gente è raggiante per l'inatteso riscatto d'immagine arrivato dalla lontana Svezia. 
Ristoranti, edicole, tabaccai, uffici postali, tintorie, meccanici, idraulici e fabbri: gli elenchi diffusi dal Comune. 
In città ci sono 500 mila persone, in settimana si scenderà a 350 mila. 
come ogni anno, la città è tornata a offrire lo spettacolo di un centro deserto, con quasi tutti i locali pubblici chiusi. 
C'è un po' più di vita - e anche questa è una consuetudine - nei quartieri periferici, sono più numerosi quelli che non possono andare in vacanza. 
i quartieri, quindi, non sono deserti come nelle zone più signorili. 
E tra chi resta, sono tantissimi gli anziani: 
200 mila. 
Per ora i milanesi rimasti in città, oppure già tornati dalle vacanze di luglio, sono - secondo l'Osservatorio - circa 500 mila, su un totale di un milione e 300 mila cittadini. 
Nei prossimi giorni, le presenze si ridurranno ulteriormente, fino a toccare un minimo di 350 mila a Ferragosto, nel periodo di punta delle vacanze e di minima attività (meno del 20% di fabbriche aperte). 
Tra sabato notte e ieri si è registrata un'ulteriore ondata dell'esodo: 
35 mila persone sono partite solo dagli aeroporti di Linate e Malpensa, dove tutti i voli charter erano al completo. 
Destinazioni preferite: 
Sardegna, Grecia, Spagna e Caraibi. 
Per chi si è messo in viaggio in auto, come già era avvenuto venerdì notte, c'è stato qualche intoppo nelle partenze notturne, che una volta si rivelavano intelligenti e ora non più tanto: 
infatti verso l'alba si sono registrati incolonnamenti al casello d'ingresso dell'Autosole a Melegnano, anche se in misura ridotta (un chilometro e mezzo) rispetto a ventiquattr'ore prima. 
Poi la situazione è migliorata e il traffico si è diradato. 
Per la giornata di oggi, infine, le previsioni meteo lasciano sperare nella pioggia: 
sulle regioni del Nord i temporali dovrebbero essere portati da una perturbazione in arrivo dalla Francia. 
Per chi resta in città, questa è la situazione dei negozi. 
Immagini dal ritiro della Lazio a Roccaraso. 
Nella foto grande Zdenek Zeman, l'allenatore biancoceleste, guarda in alto assieme a Bob Lovati, da quarant'anni nella società di via Novaro, e indica un punto lontano. 
Facile immaginare che il tema della loro conversazione sia lo scudetto, che la Lazio quest'anno è chiamata ad inseguire alla luce del secondo posto ottenuto nella stagione passata e delle dichiarazioni del suo azionista di maggioranza, il finanziere Sergio Cragnotti. 
Zeman, seduto in panchina, ha portato l'altro giorno la squadra a Roccaraso per la seconda parte della preparazione, dopo le tre settimane trascorse a Kiroro in Giappone. 
Nella località abruzzese la Lazio resterà sino al 10 agosto (il giorno prima disputerà un'amichevole con una formazione locale) per poi raggiungere Amsterdam, dove l'11 è attesa dai campioni d'Europa dell'Ajax. 
Nella foto piccola, invece, un quadro più tenero di questi giorni di ritiro. 
La compagna di Beppe Signori (per lui ieri leggera distorsione alla caviglia destra in allenamento, ma oggi dovrebbe essere in campo) Viviana Natale, assieme alla figlia Denise, che tra poco compirà un anno. 
Zeman, infatti, ha permesso ai giocatori di farsi accompagnare da mogli e fidanzate, che hanno preso posto in una località poco distante da Roccaraso. 
Ieri pomeriggio un violento temporale si è abbattuto su tutta la zona e per alcune ore i laziali sono rimasti senza luce e senza collegamenti telefonici. 
Tuttavia le cattive condizioni atmosferiche non hanno impressionato i tifosi biancocelesti, che sin da sabato hanno preso d'assalto Roccaraso. 
Sono infatti circa 2000 le persone che stanno seguendo la squadra di Zeman. 
Sul fronte romanista, invece, la squadra di Mazzone si è concessa due giorni di riposo dopo le tre settimane di preparazione effettuate a Lavarone. 
Sabato sera i giallorossi hanno giocato un'amichevole a Verona (1 1) e poi sono stati lasciati liberi dal tecnico. 
Giovedì invece rientreranno Balbo e Fonseca, attualmente in vacanza dopo gli impegni della coppa America con le rispettive nazionali. 
Particolarmente atteso il confronto fra i due attaccanti e Mazzone in seguito alle polemiche sorte durante i primi giorni di ritiro. 
Per quanto riguarda il difensore chiesto da Mazzone, il presidente Sensi continua a sondare il mercato (Mussi e Torrente i nomi più gettonati) per accontentare il tecnico. 
Rimproverati dal barbone lo feriscono con un coltello. 
Largo Cairoli. 
Selvaggia aggressione in largo Cairoli. 
Due giovani hanno ferito a coltellate, per fortuna in maniera non grave, un anziano barbone. 
L'uomo li aveva rimproverati perché facevano baccano mentre lui tentava di prendere sonno sulla gradinata della chiesa e loro hanno reagito colpendolo. 
Giulio Simonetti, 60 anni, è stato medicato dai medici del pronto soccorso del Fatebenefratelli, all'Isola Tiberina, che lo hanno giudicato guaribile in 7 giorni. 
Sull'episodio sta indagando la polizia. 
È avvenuto sabato notte. 
Giulio Simonetti ha raccontato che stava cercando di riposarsi sdraiandosi sulla scalinata della chiesa di San Carlo ai Catinari, quando è sopraggiunto un gruppetto di giovani che parlava e cantava a voce alta. 
"Si sono fermati a pochi metri da dove mi trovavo io - ha detto il barbone - e sembravano intenzionati a restarci a lungo". 
Allora Simonetti ha deciso di invitarli a fare meno chiasso: 
"Lasciatemi dormire, andate più in là". 
Poco dopo, due dei ragazzi, uno biondo e l'altro moro secondo la descrizione del barbone, si sono avvicinati all'uomo che chiedeva di poter dormire, hanno estratto un coltello a serramanico e lo hanno colpito a una mano. 
Poi hanno raggiunto i loro amici, che già si stavano allontanando dalla zona, e sono spariti. 
Cinque anni fa il delitto, oggi Messa per Simonetta. 
Via Poma. 
Oggi è il quinto anniversario dell'omicidio di Simonetta Cesaroni. 
Come ogni anno la famiglia farà celebrare una Messa ma il luogo del rito viene tenuto rigorosamente riservato. 
I genitori della ragazza assassinata il 7 agosto del '90 con ventinove colpi di tagliacarte in via Poma non vogliono alcuna pubblicità e solo alle persone a loro più vicine è stato comunicata la chiesa dove sarà celebrata la Messa. 
Ieri intanto l'avvocato Raniero Valle, padre del giovane Federico (prosciolto pochi mesi fa dalla Cassazione dall'accusa di aver ucciso Simonetta, ndr) è tornato a parlare della vicenda. 
"Le indagini potevano essere condotte in un altro modo, più proficuo, se solo si fosse seguito un metodo deduttivo e non ci si fosse innamorati di tesi, come quella che vedeva mio figlio Federico nel ruolo del seduttore omicida". 
Valle, d'accordo in questo con il padre della ragazza, Claudio Cesaroni, ha sottolineato che "le indagini devono riprendere, riesaminando tutto quello che è stato tralasciato". 
"Ho parlato con diverse persone che sono al corrente di cose molto importanti. 
Persone che però non si sono ancora convinte a mettere tutto per iscritto e a siglare con il loro nome queste dichiarazioni. 
La gente ha paura di assumersi responsabilità e forse c'è stato anche qualche tentativo di depistaggio". 
Gioco d'azzardo e abusi al bar delle slot machine. 
San Giovanni. 
Due le persone sorprese dalla polizia mentre erano intente a giocare con apparecchiature che consentivano vincite da diverse migliaia di lire. 
Oltre a loro, sono state denunciate altre tre persone che gestivano il gioco d'azzardo. 
Sette milioni di multa invece al titolare del bar. 
Il commissariato Esquilino sta da tempo portando avanti un piano di repressione dello spaccio di stupefacenti e delle attività illecite. 
Due attività in molti casi strettamente collegate e che fanno capo agli stessi personaggi. 
Diversi agenti in borghese vengono impiegati ogni giorno per pedinamenti ed appostamenti, anche notturni. 
E così che è finito in carcere Yamil Rivas Valle, 24 anni, colombiano, sorpreso mentre consegnava diverse dosi di hashish a un altro extracomunitario. 
Sequestrati droga e denaro mentre il cliente del sudamericano è stato segnalato alla Prefettura. 
Un'operazione simile, ma con scambio di alcune dosi di cocaina, si è svolta alla stazione Termini. 
Ma in questo caso lo spacciatore, C.F., 34 anni, è stato denunciato a piede libero. 
Ha l'Aids in fase conclamata e le sue condizioni lo rendono incompatibile con il sistema carcerario. 
Vita da svizzero - Tiziano Guarneri, ticinese di 21 anni, racconta cosa fa un alabardiere. 
"Come vigilo sul Papa". 
Con elmo e corazza, ore e ore in piedi a fissare un muro. 
È un discendente di Antonio Guarneri "del Gesù", il grande liutaio cremonese. 
Un mestiere duro, dice, che non ha senso se non si è motivati. 
Non è più un rifugio per chi non ha lavoro. 
I disoccupati non sono ammessi nei ranghi del più piccolo e antico corpo armato del mondo che si prepara a celebrare fra una decina di anni i suoi cinque secoli di vita. 
Tiziano Guarneri ha 21 anni e ne dimostra meno. 
Ma quando indossa le brache michelangiolesche a strisce variopinte, la corazza e l'elmo argentato appare temibile come un lanzichenecco. 
Figlio di un elettromeccanico di Lugano, spera in un futuro di militare di carriera o di funzionario dei servizi di sicurezza. 
È un alabardiere del papa da più di un anno. 
Un quarto di secolo fa gli sarebbe stato impossibile: 
il regolamento lo vietava ai giovani dei cantoni italiani. 
È smontato da poco: 
il suo turno di guardia era alla porta di Sant'Anna dalle 4 alle 8 del mattino. 
La frontiera di via di Porta Angelica è la preferita dagli svizzeri. 
C'è vita, c'è contatto con la gente, le sorprese non mancano. 
"Certo è impegnativo stare lì a rispondere a tutti e magari a bloccare un matto, armati di niente, - commenta Tiziano -. 
Agli agenti del Corpo di vigilanza, al posto di controllo interno, dobbiamo far arrivare visitatori già selezionati perché le frontiere sono sotto la nostra responsabilità". 
Una guardia è presente in servizio fra le 8 e le 10 ore, di notte e di giorno: 
le prime 24 ore, come elemento della "Zuwachtgeschwader", presta servizio senza doversi alzare di notte. 
Le 24 ore seguenti è disponibile per tutti i turni. 
Le successive 24 ore è libero, ma solo se ha fortuna e non ci sono straordinari da fare. 
"Gli straordinari, eh sì gli straordinari! 
Servono ad integrare un "soldo" che non raggiunge i due milioni di lire, ma possono risultare anche pericolosi ... ", spiega il giovane alabardiere. 
"Sì, perché se qualcuno fa il furbo e non torna in caserma all'ora di chiusura dei cancelli, a mezzanotte e tre volte al mese all'una, rischia di farsi cogliere in fallo perché magari nel frattempo è stato messo in lista per uno straordinario. 
Naturalmente, si affretta ad aggiungere, è un rischio teorico perché a nessuno salterebbe in testa di passar la notte fuori dai confini. 
Fino a qualche anno fa la punizione per una mancanza così grave sarebbe stata lo "Scheitstock"; 
il ceppo di legno da esecuzioni sul quale il colpevole, armato di accetta, doveva accanirsi a ridurre a brandelli le uniformi divenute inservibili, per evitarne un uso subdolo da parte di malintenzionati. 
Spadoni ad orifiamma ed alabarde mozzatesta ed altre terribili armi da taglio sono oramai a riposo nelle bacheche. 
In armeria, pronti per le grandi feste ci sono solo spade, elmi e corazze. 
Le pistole sono riservate agli ufficiali. 
"È d'estate con il gran caldo che diventa veramente duro fare la guardia. 
A volte ci scivola perfino l'alabarda fra le mani, - spiega Tiziano -. 
Per fortuna con le divise d'esercizio e di gala, scarpe, elmi, guanti bianchi, abbiamo in dotazione delle magliette eccezionali". 
"Ci sono servizi di sentinella a guardar fisso lo spigolo del Portone di Bronzo o l'angolo della garitta all'Arco delle Campane che non passano mai. 
Ognuno di noi si è inventato un modo di farsi passare un prurito con la concentrazione. 
C'è anche chi recita il rosario: 
aiuta a dimenticare i 150/300 minuti che si rincorrono lentissimi, mentre i turisti cercano di dribblare con apparecchi fotografici il capoposto. 
Quando ci riescono possiamo sbloccare le ginocchia indolenzite per nasconderci nella garitta". 
"Ma ci sono anche servizi meno duri. 
Di notte, quando le porte dello Stato sono chiuse si può star seduti e si può leggere, studiare, scrivere a casa. 
Io studio l'inglese e scrivo a Claudia, la mia fidanzata, che fa la scuola alberghiera a Bellinzona". 
"I servizi d'onore al trono o davanti l'appartamento del papa lasciano bei ricordi. 
Il Santo Padre ci saluta sempre, magari con il bastone". 
Una volta questi servizi erano proibiti a baffuti e barbuti. 
Era un modo per scoraggiare l'onor del mento, in mancanza d'impossibili canoni estetico piliferi precisi tali da rispondere a norme uniche e rigorose. 
Ora barba e baffi sono banditi, a dispetto dei folti e temibili cespugli che per secoli hanno decorato i volti degli "sguizzeri" del papa, come testimoniano i ritratti dei predecessori del colonnello Buchs nella sala del comando. 
La storia. 
Il Corpo della Guardia Svizzera fu fondato nel 1506, all'epoca della maggiore fama guerriera della Confederazione elvetica e vanta il suo momento più glorioso a difesa del papa in occasione del sacco di Roma del 1527. 
Cento alabardieri, sottufficiali, sono dal 1982 agli ordini del col. Roland Buchs Binz. 
La loro consegna consiste "nel vigilare giorno e notte sulla sicurezza personale del Santo Padre e della sua residenza". 
Devono avere più di 30 anni ed una statura minima di 1,74. 
Le uniformi attuali vennero ridisegnate sul modello primitivo dopo la prima guerra mondiale. 
In mostra a Vienna. 
Biedermeier, come dire "il buon Meier": 
il cittadino medio del secolo scorso, protagonista di un'epoca, un gusto, uno stile. 
I suoi oggetti e i suoi spazi, ricostruiti in una grande esposizione nella capitale austriaca, stanno incontrando un successo senza precedenti. 
A pagina 230, sotto il titolo, un tavolino da lavoro: facile immaginargli vicino una delle tante signore Meier intenta a ricamare. 
A pagina 231, un tipico tinello: 
sull'etagere una raccolta di scatole; 
Nella pagina accanto: una finestra sul giardino, due poltrone, un sofà: 
nell'insieme un angolo che non potrebbe rappresentare meglio la tranquilla, rispettabile, agiata atmosfera di un salotto Biedermeier. 
In questa pagina, due graziosi tavolini da lavoro con interno a scomparti; 
sul primo è appoggiata una scatola da ricamo. 
A destra, toeletta e sgabello tipicamente viennesi primo Ottocento, dove la signora Meier sedeva pudicamente a spazzolare i lunghi capelli. 
Nella pagina seguente, bellissima etagere in ciliegio con intarsi in ebano. 
Tutte le foto di John Hall che accompagnano il servizio sono tratte dal prestigioso volume "Biedermeier" di Angus Wilkie, recentemente pubblicato in Italia da Arnoldo Mondadori. 
Gli oggetti fotografati appartengono a collezioni private. 
Testo di Franca Venere. 
Foto John Hall/Abbeville Press Inc., New York. 
Il pastrano di un ufficiale russo, che sarebbe dovuto servire a Napoleone (e non servì) per fuggire inosservato da Sant'Elena, è sulla destra. 
La poltrona di cuoio rosso capitonnè, su cui usava accomodarsi il principe di Metternich (e alla quale una nobile discendente ha fatto applicare quattro rotelle di plastica), è a sinistra. 
Questi oggetti accolgono il visitatore appena oltre la soglia della prima sala della Mostra viennese del Biedermeier: 
straordinariamente significativi in una rassegna che continuamente ricorre ai simboli, per adombrare i concetti che l'hanno ispirata. 
si tratta di una spirale di metallo, alta quanto la facciata. 
Boris Podrecca, architetto e studioso viennese di origine triestina, organizzatore dell'esposizione, ci spiega che la spirale è un simbolo di fuga e di ascesa. 
Alla spirale è dedicata anche la sala ottagonale, all'interno, con illusionistiche pareti a specchio. 
È questa una spirale in movimento, tutta punteggiata di minuscole coppie di ballerini, che sale al soffitto accompagnata dalle note di un valzer. 
Podrecca chiarisce che qui è la "minimalizzazione" della spirale. 
Il fatto di ballare allacciati fa del valzer un "simbolo social - politico", con un risvolto "etico - rivoluzionario". 
In parole povere, si trattava del ballo moderno, che scandalizzava i benpensanti, ben diverso dal sussiegoso minuetto. 
Ma un altro simbolo gigantesco è sospeso al grande lucernario sulla scalinata che sale al primo piano: 
una mongolfiera. 
La navicella è una tazzina per il cacao stile Biedermeier. 
La collegano alle pareti e al soffitto ghirlande di fiori di carta, realizzate dalle professoresse anziane della Scuola di Moda, e ne emerge un manichino vestito secondo la moda del 1830. 
La donna, usa a servire il cacao in salotto, qui si serve della tazzina per elevarsi ed essere parte attiva del progresso scientifico. 
Questi simboli sintetizzano gli intenti del professor Podrecca. 
Inoltre ogni due settimane presenta delle novità, per incoraggiare il ritorno dei visitatori. 
Come altre mostre recenti, "I turchi a Vienna" e quella ispirata a Klimt e altri grandi pittori austriaci, pure organizzata da Prodecca, anche questa è "una ricerca di identità viennese". 
Senza mai l'ausilio di fotografie, attraverso un contatto diretto con la realtà, Podrecea si è prefisso di sfatare i luoghi comuni sul Biedermeier. 
È quindi opportuno dire due parole sul significato di questo "stile". 
A partire dal 1853, costoro scrissero su due giornali di Monaco dei versi satirici che avevano come protagonista il cittadino medio qualsiasi del periodo 1815 - 1848 (dal Congresso di Vienna alla rivoluzione). 
Si trattava di un Tizio perbene, scombussolato dalla Rivoluzione Francese, indignato contro Napoleone, rassicurato dalle conservatrici parrucche bianche dei congressisti di Vienna. 
Il cittadino rispettabile e rispettoso della legge, della religione, della famiglia. 
Lo Stato poliziesco gli impedisce qualunque velleità libertaria e lui si è come esiliato in una sua propria armonia domestica. 
Questo Tizio si chiama Biedermeier. 
Come dire: 
Era il ritratto del nuovo piccolo borghese, che ha una piccola casa, con piccole ricchezze, che spesso lievitano senza parere. 
Le figlie sono da sposare, il figlio continua l'attività del padre e suona bene almeno uno strumento musicale. 
La moglie ricama a piccolo punto e segue la vita della città dalle vetrate di un bow-window, oppure da tipiche finestre con i vetri esterni (i vetri sono sempre doppi) che sporgono in fuori, così da contenere, con gli immancabili vasi di fiori, anche le schive curiosità femminili. 
La finestra è parte di un palazzo generalmente bianco e grigio ed è sormontata da una lunetta, nella quale spesso c'è l'aggetto semplice di una ghirlanda. 
Qualche volta la strada tra due isolati è molto stretta e ciascuna delle sue estremità è chiusa da un portone. 
Ogni tanto, all'altezza dei primi piani, gli edifici attraversano la strada, congiungendosi e costituendo dei ponti coperti. 
Quest'impressione è accresciuta se si osservano i tipici cortili rettangolari, circondati da ballatoi con ringhiera di ferro battuto e tante piccole scale, che raggiungono i singoli appartamenti. 
All'interno, lo spazio è ridotto e va sfruttato al massimo. 
Si preferisce disporre i mobili lungo le pareti e, scoperto il valore degli angoli, ci si ingegna a trovare il modo di riempirli utilmente. 
Ed ecco gli armadi angolari, a settore cilindrico; 
ecco i "servants", con le alzatine e le mensole arrotondate. 
Dello stile Impero sopravvive una certa indulgenza per la linea curva, ma ben ripulita da orpelli e decorazioni superflue. 
Spesso, nelle camere da letto, il comodino è a colonna o anche a cono tronco; 
I cuscini delle poltrone e dei divani sono spesso cilindrici. 
Ma usava anche gettarvi sopra teli di stoffa non tagliata in forma, come qualche volta si fa adesso. 
Un altro mobile spiccatamente femminile è la spinetta, che, aprendosi, mostra uno spazio dedicato agli accessori per il cucito e, qualche volta, uno specchio. 
Tipica è la poltroncina da toilette, con schienale curvo e basso, per poter agevolmente sciogliere e spazzolare i lunghi capelli. 
In generale, tutti i mobili sono piuttosto semplici e improntati a funzionalità e parsimonia. 
Per molti anni si preferiscono, ai legni preziosi del periodo napoleonico (mogano e ebano, per esempio, che torneranno di moda nella seconda metà del secolo), quelli dei domestici alberi da frutto: 
pero, ciliegio, noce in Austria; 
e in Germania anche acero, frassino, betulla. 
Perché va detto che il signor B. spesso ha una casa fuori porta, in mezzo al verde. 
Come non disprezza affatto le passeggiate al Prater e i pic-nic nel Bosco Viennese. 
Del legno si mettono in risalto, nelle impiallacciature, le belle venature naturali. 
Qualche volta le forme si fanno più complesse, come nella famosa forma "a lira" di certi secretaires: 
una forma veramente eccentrica, in cui fa capolino quella vena di pretenzioso, mai disgiunto però dai buoni sentimenti. 
Incontestabile è l'amore per la musica, nella società Biedermeier. 
Nelle famiglie, più di un componente suona uno strumento. 
Le riunioni musicali sono frequenti e tipico è il quadruplice leggìo, che consente, in poco spazio, di appoggiare gli spartiti di diversi esecutori. 
Che poi si facessero pianoforti verticali "a collo di giraffa" è cosa che si collega alla nostalgia dell'esotico, degli impossibili viaggi in paesi lontani; 
E la semplicità non esclude che i tendaggi siano vaporosi e insistentemente drappeggiati, che la tappezzeria di carta sia disegnata a convolvoli e che molti letti abbiano il baldacchino. 
Ma qualcuno di questi ultimi ha anche un gran cassetto sul fondo, che fa pensare a certe pratiche soluzioni delle nostre camere dei ragazzi. 
Nella Raccolta di mobili antichi, a Vienna, un intero piano è riservato a una sfilata di camerette Biedermeier dove si possono vedere tutte queste cose. 
È lì che è possibile ammirare, su un tavolo rotondo, uno splendido grande centro, eseguito all'uncinetto, con medaglioni di seta ricamati a piccolo punto. 
E, tra un attaccapanni a stelo con pioli e palle (dove è appeso un berretto da caccia a tamburello), le sputacchiere di legno, le fasce da campanello ricamate, la cullina sospesa, con colonnine nere alle sponde, sembra di veder vivere i personaggi suggeriti dai dipinti di Fendi, di Waldmuller, di von Alt, e animarsi i loro temi ricorrenti: 
Una sorta di minimalismo, venato forse di ipocrisia, ma proprio al confine col rispetto e la riservatezza. 
Il Biedermeier non è solo un arredamento, e nemmeno una filosofia di vita fatta di rassegnazione e apatia. 
Il pacioso cittadino della Restaurazione è lo stesso che salirà sulle barricate del 1848, quando Vienna sarà scossa, come l'Europa tutta, dai moti per la Costituzione. 
C'è un aspetto "sanguigno" nella sua tempra, da mettere in luce, indagando le tensioni sociali, i crac finanziari, le nuove ricchezze, i vari aspetti di una cultura "mediale" che va propagandosi rapidamente, con la diffusione dei giornali. 
Inquietudini e pulsioni non più reprimibili si celano in quelle case quiete, nelle riunioni musicali, nei giochi di carte, nelle sane letture a voce alta. 
Spesso, tra quei mobili per bene, oltre che libri e spartiti si scambiano anche scritti sovversivi e, soprattutto, idee nuove. 
È il Vormàrz, malamente tradotto in italiano "il premarzo", cioè il periodo prequarantottesco. 
Di mobili, comunque, nella grande sala del pianterreno ne sono esposti tanti, insieme agli acquerelli di Fendi alle pareti. 
È qui che, davanti a una sfilata di sedie diverse, con tutte le incredibili varietà di forme e specialmente di schienali, viene fuori la storia della prima sedia Thonet. 
Mentre eseguiva il pavimento del palazzo Lichtenstein, chiese di poter dare un inedito saggio della sua abilità. 
E fu così che piegò il suo docile legno nelle curve della famosa sedia, completandole con paglia di Vienna intrecciata. 
Ampi settori sono dedicati all'arte applicata: 
Qui i manichini sono rivestiti in pelle, con le cuciture che delineano il profilo, e hanno capelli di carta, opera delle famose professoresse anziane. 
Fra tanti accessori maschili e femminili, fa mostra di sè una vestaglia da uomo interamente ricamata, con cui il padrone di casa soleva ricevere anche ospiti "di lavoro". 
Sono stati allestiti chioschi con le partiture di musicisti famosi, in cui il visitatore può ascoltare perfette esecuzioni. 
Si dà rilievo all'importanza del caffè come luogo di ritrovo, e del teatro. 
Sono esposte le ali provviste di motorino con cui si librava sulla scena l'idolatrata ballerina Fanny Essler (peraltro fischiata impietosamente alla Scala perché austriaca). 
Uno spazio è accuratamente riservato ai giornali. 
Ci viene spiegato come fossero fatti, in gran parte, da giovani ebrei che venivano dal ghetto, figli di commercianti tessili. 
E qui si vede come nacque la litografia, la stampa della carta moneta e delle carte da gioco. 
E ancora, al primo piano, si insiste sul progresso scientifico, sulle invenzioni: 
dalla macchina fotografica di Voigt all'elica di Ressel. 
E quando si giunge all'ultima stanza, dove sono state erette le barricate del '48 e le stampe che ne riproducono momenti e particolari, c'è anche tutta un'iconografia satirica di Metternich (che in privato, tra l'altro, non era certo uno stinco di santo: e fra le sue numerosissime amanti pare fossero annoverate ben due sorelle di Napoleone, Paolina e Carolina). 
Ma la cosa più incredibile è un "Peep - show - pavillon", in cui, attraverso opportuni fori, si possono guardare i disegni erotici di Fendi. 
Tanto per sottolineare una volta di più che non sempre l'austerità è tutta autentica. 
In mostra a Vienna il cittadino medio del secolo scorso un'epoca un gusto uno stile 
Il secondo appuntamento con i materiali per la pavimentazione riscopre il cemento e le ceramiche tradizionali, ma soprattutto ci svela le nuove frontiere del marmo: 
colorato, sottile, facile da posare. 
Leggero come il marmo. 
Accanto a tradizionali ceramiche ricche di fantasia, come quelle di Vietri, nascono nuovi materiali, sempre più resistenti e inassorbenti. 
"Liz", di Tecnomaiera, è una lastra di marmo bicolore (cm 50x50) di sottilissimo spessore (7 mm). 
Grazie a una tecnica particolare ogni lastra è un pezzo unico, ricavato da blocchi assemblati con diversi tipi di marmo. 
Rinforzata in vetroresina, costa da L. 100.000 a L. 150.000 il mq secondo il tipo di marmo. 
Il tronetto di Mackintosh è di Alivar. 
Un classico decoro della tradizione vietrese, "Torciglione" è qui alternato a fasce in tinta unita colorate a mano con la caratteristica pennellata. 
Ogni piastrella misura cm 20x20. 
Distribuito da Tirone Edilizia, costa circa L. 140.000 il mq. 
Le poltrone e il tavolino in midollino, di Pierantonio Bonacina, sono in vendita da Tanzi, come le coppe in vetro. 
1. 
Due misure, cm 30,5x30,5 o cm 45,7x45,7. 
Dalle 72.000 alle 220.000 lire al pezzo. 
2. 
"Marmo ricomposto" (materiale frantumato miscelato a resine e pressato sottovuoto) della serie "Stonit" di Stone Italia. 
Il modello "Filidoro" ha in superficie frammenti di ottone lucido. 
Spessore di cm 1-1, 5-2. 
30x30; 
3. 
Sempre di Stone Italia ecco "Stonperla", con scaglie di madreperla in superficie. 
I due pezzi più piccoli sono invece campioni di "Splatter", formato da marmo e quarzo. 
4. 
"Sam", di Tecnomaiera, nelle varianti "Bianco di Carrara", "Rosso Antico" e "Nero Marquina". 
Costo dalle 100.000 alle 150.000 il mq. 
5. 
6. 
Di Tecnomaiera lastre in marmo sottile (tipo "Liz") da L. 100.000 a L. 150.000 il mq. 
Piastrelle in cemento colorato, realizzate a mano con vecchi stampi. 
Di Tessieri, costano da L. 25.000 a L. 100.000 il mq. 
2. 
"Pigna" (bianco e blu) e "Vecchia Napoli", classici decori di Vietri, distr. da Tirone Edilizia. 
Cm 20x20, L. 120.000 e 130.000 il mq. 
3. 
Piastrelle decorate e modellate a mano di Cotto Mediterraneo (distr. Palazzo). 
L'ottagono con rilievo costa invece L. 20.000 compreso il tozzetto. 
4. 
Di Ceramiche Musa, piastrelle decorate a mano su fondo grigio tipo "Classico". 
L. 99.000 il mq (in positivo) e L. 127.000 il mq (in negativo). 
"Elite" e "Bracciano", su fondo bianco, costano L. 46.500 il mq. 
5. 
Opaline Keramik di Keravem (distr. Palazzo) è in tre varianti di colore. 
Impasto di gres porcellanato durissimo e resistente, costa da L. 107.000 a L. 175.000 il mq. 
6. 
Di Cotto Mediterraneo (distr. Palazzo) piastrelle di alto spessore (3 cm), modellate a mano. 
L. 160.000 il mq. 
Servizio di Carla Zanardi. 
Foto di Franco Ziglioli. 
Nello scorso numero di Casaviva, parlando di pavimenti in legno, linoleum e PVC, avevamo promesso di presentare grandi novità anche in fatto di marmo, un materiale tradizionale, che oggi viene trattato con uno sguardo al futuro. 
Osserviamo la foto col pavimento bicolore: 
la novità non consiste tanto nei colori abbinati, quanto nello spessore delle lastre e nel fatto che le strisce alternate non sono opera di incastro manuale. 
Ogni lastra, infatti, è un unico pezzo e nasce già bicolore. 
Non certo nei millenari blocchi naturali di marmo, ma in laboratorio, come vedremo più avanti. 
Il primo grande passo, che consente di manipolare il marmo in modo che possa aspirare a prestazioni simili a quelle riservate ad altri materiali "facili" (come la ceramica) è la rivoluzionaria tecnica del taglio. 
Una tecnica, messa a punto nei laboratori dell'industria piemontese Tecnomaiera, consente, con impianti sofisticati, di ricavare dai blocchi spessori sottilissimi (7 millimetri) e di grandi dimensioni, senza danneggiare nè sbriciolare il marmo, rinforzandolo anzi con un lievissimo strato di fibra di vetro che lo irrobustisce senza alterarne le caratteristiche (è il Fibermar GL). 
È possibile così ottenere lastre che raggiungono dimensioni impensabili per un uso destinato alla pavimentazione e al rivestimento: 
fino a cm 120x120 o cm 120x300. 
Queste erano dimensioni veramente impossibili finché il grosso spessore trasformava il marmo in un materiale troppo pesante per essere manipolato, trasportato e posato senza danno. 
Ma non è tutto. 
Con particolari procedimenti a pressione, la Tecnomaiera assembla lastre di diverso colore ottenendo blocchi "artificiali" da cui poi, sfruttando le sue tecniche d'avanguardia, taglia altre lastre con colori e disegni diversi (sono allo studio nuove interessanti decorazioni) secondo il materiale assemblato e la direzione del taglio (tipo Liz). 
Sono piastrelle di vero marmo, di grandi dimensioni, con peso e spessore ridotti di un terzo rispetto alle lastre tradizionali. 
Il procedimento di rinforzo e quello di impregnazione a pressione "riparano" poi, in modo invisibile, le imperfezioni tipiche del marmo, rendendo disponibili, sempre in lievi spessori, anche le varianti preziose e fragili, quelle che, strutturalmente, sono meno sane e compatte per via della più tormentosa formazione geologica. 
Anche nei pavimenti in marmo è quindi possibile contare sulla "grande serie". 
La bellezza del marmo diventa così fruibile in ogni situazione, anche in quelle in cui prima d'ora era considerato proibito. 
Leggerezza e ridotto spessore consentono, usando solo collanti, grande facilità di posa, anche sopra vecchie pavimentazioni e con ridottissimo intervento ai serramenti. 
Inoltre non viene più richiesto l'intervento del marmista ma solo quello di un comune posatore. 
Dopo aver trovato il mezzo per offrire marmo con leggerezza, la Tecnomaiera ha ideato anche il sistema per accoppiarlo a particolari supporti in modo da renderlo adatto anche ai rivestimenti murali, alle pareti mobili, in interno o in esterno. 
Ma di questo parleremo in un prossimo servizio. 
La Bi Marmi, invece, ci offre soluzioni ottenute con una lavorazione a incastro. 
Le raffinate lastre sono calibrate e lucidate, hanno uno spessore di 11 mm, e la posa avviene su base di cemento, oppure con collanti se la superficie sottostante è molto regolare. 
Accanto agli intarsi, ottenuti con il perfetto abbinamento di diversi colori, si possono scegliere fondi uniti e realizzare così bordure, tappeti centrali, greche e pannelli. 
Gli accostamenti cromatici molto raffinati consentono di realizzare mosaici e pavimentazioni personalissime e in tono con l'arredo. 
Rimanendo in tema, veniamo a un insolito materiale, ottenuto con marmo frantumato addizionato con resina poliestere (6-7 per cento) e poi pressato sottovuoto. 
Si tratta dello "Stonit", prodotto da Stone Italia, che, oltre a superfici che ricordano quelle del granito (anche in fatto di durezza), offre tinte unite insolite, come l'azzurro, il verde, il grigio pastello, il nero e versioni molto speciali. 
Sulla superficie dell'impasto, possono scintillare a vista frammenti di altri materiali: 
Questo materiale ha già trovato impiego nelle residenze di noti personaggi dello spettacolo e dello sport, ma anche, e questa è una garanzia di durata, nelle sedi di compagnie aeree, di musei, di conservatori di musica, di show-rooms d'alta moda. 
È ideale anche per le ristrutturazioni perché gli spessori ridotti (cm. 1, 1,5, 2, 3) consentono la copertura di vecchie superfici. 
Insolite anche le misure: 
dal classico cm. 30x30 fino ai clamorosi cm. 120x120. 
Dal marmo al cemento, un materiale "povero" ma ricco di atmosfera che, colorato, ha avuto grandissima diffusione nell'Ottocento e nei primi decenni del nostro secolo. 
I suoi effetti decorativi sono veramente sorprendenti e chi ha la fortuna di abitare case di quell'epoca (e ha avuto l'accortezza di non coprirne il pavimento) sa come sia possibile sbizzarrirsi in composizioni: 
tinte unite di diversi colori, geometrie prospettiche e disegni floreali, in forme quadrate, esagonali, ottagonali. 
Forse qualcuno di noi nasconde ancora, sotto l'attuale moquette, un piccolo tesoro che varrebbe la pena di valorizzare. 
Torna il cemento povero ma ricco. 
Oggi c'è ancora chi realizza piastrelle in cemento con gli stessi colori e gli stessi disegni di un tempo. 
È la Tessieri di Lucca che ha in catalogo circa trecento varianti, realizzate su vecchi stampi dell'azienda. 
Le piastrelle sono eseguite a mano, una per una, utilizzando piastre metalliche dove viene colato un impasto liquido di cemento colorato seguito da quello che diventerà il sottofondo (cemento e polvere di cava). 
Si livella, si chiude con un'altra piastra e si pressa. 
Per ottenere i disegni, il primo strato di cemento viene versato, colore per colore, in uno stampo. 
Anche con queste vecchie (ma nuove) piastrelle si possono abbinare tinte unite e decori, per ottenere bordure e zone tappeto. 
Si posano su fondo di cemento e calce e si puliscono con acqua e sapone di Marsiglia, rendendole poi gradualmente lucide con cera da passare più volte perché penetri nel cemento. 
Ed eccoci alla ceramica, il materiale forse più usato per le abitazioni. 
Occupiamoci in particolare di piastrelle realizzate a mano, con disegni tradizionali o nuove e insolite interpretazioni. 
Il materiale di base della tradizione è sempre la terracotta, sulla quale viene steso uno strato di colore bianco dove viene poi dipinta la decorazione con pigmenti naturali a base di ossidi metallici. 
Si tratta quindi di una bicottura: 
Oggi, il sottofondo di terracotta può ancora essere richiesto di tipo artigianale, spesso 1,5 o 2 cm. ma, per alleggerire la produzione e consentire la posa con semplice colla, buona parte della produzione vietrese si avvale di piastrelle stampate a macchina e più sottili (e con prezzi inferiori). 
Gli smalti attuali hanno anche un contenuto ridotto di metalli, secondo le normative, ma i colori sono sempre gli stessi: 
verde rame, blu cobalto, giallo-arancio, rosso. 
Colori intensi, luminosi che vivono e si valorizzano nella luce mediterranea. 
Chi li considera troppo abbaglianti per le case del nord può chiedere all'artigiano di "smorzare" i toni, pur conservando le tinte tradizionali, o richiedere una più vasta gamma di colori. 
I disegni risentono delle influenze arabe e a volte anche di quelle francesi: 
accanto ai motivi geometrici e alle volute si trovano motivi a ghirlande intrecciate di fiori. 
Nelle botteghe artigianali la smaltatura è ancora tradizionale, mentre i forni, come è naturale, oggi funzionano a gas. 
In precedenza si usava la legna: 
era questo un metodo che conferiva alle piastrelle "fiammature" naturali dovute all'incostanza della temperatura. 
Come in tutte le produzioni artigianali la fornitura avviene su ordinazione, attraverso distributori forniti di campionario, come la Tirone Edilizia di Milano che conta su un numero infinito di proposte. 
Si allaccia alla tradizione anche la produzione dell'azienda "Cotto Mediterraneo" di Cava dei Tirreni (distribuita da Palazzo di Milano). 
Modellata e smaltata interamente a mano, la serie ha nelle sbavature di colore, nelle linee imperfette, nelle differenze tonali, le proprie caratteristiche. 
Quadrate, rettangolari, esagonali, triangolari, a losanga, a rombo, a tozzetti, queste piastrelle hanno spessori diversi, secondo la destinazione. 
Anche la Ceramica Musa affianca alla produzione di serie un'attività artigianale che decora a mano piastrelle allacciate alla tradizione vietrese, con decori classici (soprattutto di tipo floreale) e complete di bordure. 
Recentemente si è avviata la produzione manuale di decori rielaborati in chiave moderna con intrecci geometrici, dove è ben studiato l'accostamento dei colori. 
Significative le bordure a greca o a scacchi in bianco e nero da accostare a fondi uniti. 
All'interno della fabbrica è stato creato un vero e proprio atelier dove un "maestro" decoratore segue un gruppo ristretto di allievi che, dopo l'apprendistato, sono avviati alle varie lavorazioni. 
Per concludere la nostra rassegna analizziamo un tipo di materiale che per la sua struttura si stacca dalla tradizionale piastrella. 
Si chiama "Opaline Keramik", prodotto da Keravem e distribuito da Palazzo di Milano, e composto da un particolare impasto di grès porcellanato colorato in pasta. 
Può essere satinato o lucidato, anche più volte e, per la sua alta resistenza, è indicato in qualsiasi ambiente e specialmente in quelli di grande traffico. 
3 minuti per ossigenarti, 3 minuti per distrarti, 3 minuti per ricaricarti. 
Relax lampo. 
Bastano pochi minuti al giorno per alleggerire una giornata pesante, l'importante è avere in mano quelle tre regole chiave che ti procurano un momento di pacifico recupero. 
Ecco come, dove, quando, in tema di rilassamento. 
Esame importante? 
Panico. 
Ansia paralizzante. 
Imbottigliamento al semaforo? 
Stress. 
E poi stasera c'è una festa da non perdere e tu ti senti uno straccio. 
Per reagire al meglio, non c'è che il rilassamento lampo. 
Facile da dire e soprattutto da fare. 
Ma con un solo accorgimento, il vero relax non si improvvisa. 
Si organizza. 
Come prima cosa, 2 volte al giorno, prendi un appuntamento con te stessa. 
Bastano 10 minuti per sentirsi meglio. 
Ma devono essere momenti strategici. 
Quando. 
Se vuoi che il fast relax sia davvero efficace tieni d'occhio l'orologio e scegli: 
l'intervallo di pranzo e il ritorno a casa. 
Il secondo è la fine di una giornata di lavoro, studio, ecc.. 
Sarebbe però sbagliatissimo passare tutto d'un colpo dalla tensione alla pigrizia totale. 
È molto meglio fare qualche minuto di esercizi rilassanti che facciano da cuscinetto tra attività frenetica e riposo completo. 
Dove. 
Ovunque, ma meglio se in un luogo silenzioso e ben aerato. 
Seduta comodamente (anche se l'ideale è distesi con un guanciale sotto le reni o la testa) su una superficie dove, ci si addormenta .... 
Come. 
Con delle tecniche veloci che regolano davvero dieci minuti di effetto vacanza. 
Ecco gli esercizi da imparare e ripetere regolarmente: 
Respirazione. 
Lo sanno oramai quasi tutti che un respiro affannoso è sintomo di una vita affannata. 
Imparare a ossigenarsi è uno dei primi passi verso il relax. 
L'esercizio è semplicissimo e si può fare ovunque: 
tira un respiro profondo, lentamente, cercando di aprire più che puoi la gabbia toracica. 
L'esercizio va fatto cinque volte. 
Relax mentale. 
È da fare subito dopo la respirazione. 
Cerca di sgomberare la mente e lascia che i pensieri si associno in libertà. 
Quando ne arriva uno spiacevole non arrabbiarti e cerca di respingerlo. 
Respira profondamente e ripeti ancora la parola "rilassati". 
Scaccia tutte le interferenze e immagina una scena piacevole e tranquilla. 
Tipo, tu sdraiata su una spiaggia con il rumore ritmico del mare e il calore del sole. 
Questa fase può durare qualche istante o anche un minuto o due. 
Quando vuoi, cancella il tuo paesaggio - relax e torna alla sequenza di respirazione dell'inizio. 
Meditazione. 
Ci sono varie tecniche. 
La più semplice è la visualizzazione dei colori. 
Chiudi gli occhi, respira profondamente e lentamente, ma senza sforzo. 
Intanto cerca di visualizzare i colori: 
rosso, arancione e giallo. 
Immaginali uno alla volta come se fossero dei "fiumi" che scorrono lenti. 
Dopo passa al verde continuando a respirare ritmicamente. 
Poi continua con il blu, l'indaco e il viola. 
Soffermati su ciascun colore finché non riesci a "vederlo" perfettamente. 
Completa la gamma e apri gli occhi: 
a questo punto sentirai una sensazione di calma mentale piacevolissima e l'impressione di esserti davvero ricaricata. 
Due libri per sapernne di più. 
Leon Chaitow, Come affrontare e vincere lo stress - Tecniche di rilassamento e di meditazione, Sperling & Kupfer Editori A. Marillac, Come rilassarsi, Manuali Pratici MEB. 
... E un corso da fare in un week-end. 
Si comincia al venerdì alle 19 e si finisce la domenica alla stessa ora. 
Il corso di Dinamica mentale D 1 si tiene una volta al mese ed è a numero chiuso: 
15 persone. 
Teoria e pratiche di rilassamento vanno di pari passo. 
E in due giorni ti insegnano come vincere paure, stress, insicurezze. 
Il costo è di L. 450.000 compresi tre lunedì supplementari. 
All'Isepa, Istituto Europeo di Psicologia Applicata. 
tecniche anti stress per rilassarsi si 
speciale corpo. 
Energia, forza, ricostituenti, massaggi, relax, creme, ecc.: 
Qui gli ultimi ritrovati e le terapie più rivoluzionarie. 
Informati così. 
L'ultimissimo è il Body Composition Analyser, cioè l'analizzatore della composizione corporea. 
È naturalmente un computer e decide esattamente cosa ci occorre: 
dieta, ginnastica, massaggi, ecc.. 
Si occupa di noi, e non è il solo. 
Altri robot mixano beveroni energetici, localizzano e sconfiggono la cellulite, eliminano impurità della pelle e ... ogni giorno si inventano una diavoleria nuova. 
Ma per essere davvero in forma è importante il punto di partenza: 
bisogna pensarsi senza cellulite, senza grasso, con tanta forza a disposizione. 
Solo allora si potrà impostare una cura intelligente e mirata. 
Tanto esercizio, quindi, qualche trattamento e un pizzico di buona volontà. 
Perché essere in forma non è poi così difficile. 
Concediti qualche lusso. 
"quando non sei soddisfatta di te, non abbatterti, ma supera il problema gratificandoti in eccesso. 
"Giusto. 
... Se vuoi un make-up su misura per te, al Make-Up Studio (Via Madonnina 15, Milano, tel. 02/800403) ti insegnano in una sola seduta a rifarti il look. 
... Se il problema sono le unghie, regalati un trattamento speciale. 
L'operazione è semplice: 
l'unghia naturale viene ricoperta con una ceramica speciale, il materiale si solidifica in pochi istanti e viene limato per dare all'unghia la forma che preferisci. 
Tempo: 
un'ora. 
Costo: 
120.000 lire. 
Dove: 
da Annette (Milano tel. 02/8399466; Bergamo, tel. 035/260612). 
... Se vuoi "rimodellarci la figura", il sistema più rivoluzionario arriva dalla Svezia. 
Si chiama Thermo-Trim e procura ottimi risultati. 
Dodici sedute a intervalli di tre giorni possono dare perdita di volume e calo di peso. 
Parti con un check-up. 
È l'inizio per una revisione di viso e corpo da cima a fondo. 
Prenditi una giornata (domenica?) o un intero week-end per iniziare il conto alla rovescia pre-estivo. 
sfodera tutta la tua capacità di attenzione e spirito d'osservazione. 
sii imparziale. 
L'auto-test primaverile potrebbe anche rivelarsi impietoso e mettere in evidenza difetti e imperfezioni. 
Vietato deprimersi: 
una volta individuate le cause del problema, la soluzione è a portata di mano. 
In fondo, è primavera. 
capelli. 
Se i tuoi sono ... perfetti, di solito, sono anche lucidi e brillanti. 
Le cellule, se osservate al microscopio, sono piatte. 
Se, invece, non godono di buona salute si increspano e si appiccicano, provocandone la caduta. 
Le ragioni: 
troppe permanenti, colorazioni nocive, vento, sole o squilibri ormonali. 
Se sono troppo sottili, è perché hai probabilmente fatto una dieta sbagliata o per eccessi di vitamina A. 
Se si spezzano troppo facilmente potrebbe trattarsi di un problema legato alla tiroide, la ghiandola che regola il metabolismo. 
In questo caso consulta uno specialista. 
Curali così. 
Se sono lunghi, tagliali di almeno quattro cm. 
Se sono corti o a caschetto almeno due cm. 
maschera o crema nutriente e shampoo speciali. 
Ottima la crema cosmetica concentrata ad alto potere rigenerante personal Biopoint, che si applica dopo aver lavato i capelli con lo shampoo al polline d'api (tutto di Intercosmo). 
pelle. 
Se la tua è ... pallida può essere un sintomo di anemia. 
Se è giallastra, meglio fare attenzione all'alimentazione. 
Per conoscere al volo in che stato è la tua pelle devi guardare il suo colore. 
L'acne sul viso è un chiaro segno di scarsa salute: 
evita cibi ricchi di iodio tipo ostriche e altri crostacei; 
se i capillari si spezzano facilmente può esserci carenza di vitamina c. 
Idratala così. 
mai esagerare. 
Se strofini a lungo la pelle, per esempio, puoi incrementare l'acne. 
Idratala, ma non troppo: 
se tende ad essere grassa, le ghiandole sebacee rispondono a una pulizia troppo zelante "ingrassando" ancora di più. 
Lava il viso solo due volte al giorno con detergenti delicati e poco aggressivi; 
il corpo una volta sola con una doccia tonificante evitando il bagno. 
Asciuga sempre la pelle tamponando leggermente e non strofinarla. 
Il sintomo più evidente di una pelle troppo idratata: 
Se, invece, è stressata, ricorda che frustrazioni e problemi la rovinano ulteriormente. 
Lo stress, infatti, stimola le ghiandole a un super-lavoro e incrementa le rughe. 
Risolvi con un auto-massaggio a viso e corpo tutti i giorni e con qualche seduta di yoga. 
seno. 
Se il tuo è ... un po' rilassato anche se sei sotto i 20 è un sintomo evidente di trascuratezza. 
Può trattarsi di reggiseno sbagliato o, addirittura, dimenticato. 
Se la pelle è poco tonica, occhio ai raggi solari che la indeboliscono. 
può trattarsi di un problema ghiandolare. 
Dulcis in fundo, il portamento: 
osservati quando cammini. 
Per tutte, vale la regola "pancia in dentro e petto in fuori". 
Tonificalo così con metodi naturali: 
spugnature fredde per rassodare i muscoli ogni volta che fai la doccia. 
Reggiseno sempre e comunque, anche se appartieni alla categoria delle super-piatte. 
Di rigore anche la notte se Marilyn è il tuo modello. 
Contro il rilassamento presente e futuro la parola d'ordine è prevenzione: 
per tonificare il tessuto cutaneo "Rassodex fiale seno" di Dibi, cura intensa da fare negli istituti col marchio Dibi; 
a casa "Mousse Seins Fermes" di Jeanne Piaubert da stendere sul seno ogni giorno dopo bagno o doccia. 
alle prime esposizioni solari "Raffermissant Tissulaire pour le buste" di Orlane che consente di esporre il seno al sole favorendone il rassodamento e protezione. 
Ottima anche "Sèrum Correcteur pour le buste" di Mary Cohr. 
E per le perfezioniste: fiale liofilizzate Dermatrophine, 2 o 3 volte la settimana. 
pancia. 
Se ce l'hai ... Tonda, gonfia, sporgente: 
questi i segni evidenti che qualcosa non va. 
Classici i sintomi pre-ciclo, spie di malesseri ginecologici e ormonali. 
Ma può trattarsi anche di digestione difficile o sovrappeso. 
Eliminala così. 
Se il problema è fisiologico, una accurata visita ginecologica saprà stabilirlo con esattezza. 
Se il gonfiore è alimentare, dì pure stop alle bibite gassate (acqua compresa) e alla frutta durante i pasti (fermenta). 
Impara a camminare eretta, appoggiando il peso al centro del corpo e contrai i muscoli (ma senza trattenere il fiato) ogni volta che puoi, persino al telefono o alla fermata dell'autobus: 
li rassoderà in modo naturale. 
Cosmetici consigliati: 
"Crème Point Vulnerables" di Orlane, rinforza le zone fragili e mantiene la pelle elastica; 
"Hyalfirm Crema rassodante per il corpo" di Dermatrophine, che migliora il rapporto acqua-tessuto dando elasticità alla pelle. 
sedere. 
Se il tuo è ... con la pelle a buccia d'arancia vuol dire che hai la cellulite. 
Glutei afflosciati, pelle opaca e ruvida sono la conseguenza (inevitabile) di scarso esercizio fisico, alimentazione scorretta, pulizia sommaria della pelle. 
Rassodalo così. 
Per la cellulite, di rigore massaggi mirati e guanto di crine ogni volta che fai la doccia, per i prodotti vedi a pagina 166. 
Per il tono della pelle, basta rinunciare alla macchina almeno una volta al giorno e stringere i glutei se sei costretta a stare in piedi a lungo; 
perfetto anche l'auto-massaggio con la crema ad hoc, tipo "Dopobagno alla rosa" di Kélemata da stendere con massaggio dopo bagno sulla pelle umida. 
Massaggio mirato ed efficace con lo speciale apparecchio "Gym-Toner" di Jeanne Piaubert e la linea "Trinergie": 
attiva la micro-circolazione sanguigna linfatica, tonifica i tessuti e migliora la loro ossigenazione. 
Usalo anche come oggetto-relax ogni volta che ti senti tesa, passandolo sui glutei, le cosce e il resto del corpo. 
gambe. 
Se le senti ... Gonfie, con pelle opaca e floscia, ruvide, hai tutti i sintomi che qualcosa non va. 
Può trattarsi di cattiva circolazione, di alimentazione scorretta, di intossicamento generale oltre che - un classico - di vita troppo "seduta". 
Un solo dato è incorreggibile: la lunghezza muscolare. 
Trattale così. 
Per la pelle sauna e idromassaggio che disintossicano e rassodano. 
I massaggi manuali (tipo linfodrenaggio) stimolano la circolazione e combattono la ritenzione idrica. 
Riduci caffè, sigarette e alcolici. 
Infine, limita al minimo la vita sedentaria con uno stratagemma: 
cammina. 
Se sei costretta da studio e lavoro a stare molto seduta non accavallare le gambe: 
Di notte, dormi su un materasso rigido, rialzato, dove si possano appoggiare i piedi. 
Esistono oggi calze riposanti ultra-trasparenti: 
usale se la sera hai gambe affaticate. 
una buona crema depilatoria per ovviare al classico problema dei peletti in più. 
Fai seguire un massaggio con una crema idratante: 
i movimenti devono essere eseguiti dal basso verso l'alto nel senso della circolazione. 
E in caso di esposizione ai primi raggi del sole usa un prodotto specifico di protezione-gambe: 
Écran Thermique di Orlane, che funziona come una vera e propria barriera. 
Pensatti magra (e senza cellulite). 
Le cause della cellulite? 
Molteplici. 
Da quelle ereditarie a quelle ormonali, dalla vita sedentaria all'alimentazione. 
I rimedi? 
Molti e quasi tutti efficaci. 
I cosiddetti adipociti, le cellule "grasse", non aumentano nè diminuiscono meno che non si ricorra alla chirurgia estetica. 
Per tenere la situazione sotto controllo occorre pensare "da magri" organizzandosi un nuovo piano di vita. 
Con poche regole fitness, alimentari e prodotti mirati. 
1) Prendila in tempo: 
basta fare la prova pizzicotto. 
Strizza tra le dita qualche centimetro di coscia se la pelle della zona è a classica "buccia d'arancia" ci siamo. 
2) Sul fronte alimentare opta per una dieta senza grassi, bilanciata e ricca di vitamine. 
3) Smetti col sale: 
è causa di ritenzione idrica; 
i cibi condiscili con erbe, spezie o succo di limone. 
4) Bevi tanta acqua, almeno un litro e mezzo al giorno. 
5) Regalati un ciclo di 10 massaggi soprattutto in caso di cellulite giovane. 
Occhio al tocco: 
quello professionale si riconosce dalla delicatezza. 
6) Evita tacchi alti e jeans troppo stretti che si trasformano in una trappola per la circolazione. 
7) Occhio agli anticoncezionale: 
possono alterare l'equilibrio ormonale. 
Quello che la bilancia non sa, te lo dice lui. 
È il Body Composition Analyser, o analizzatore della composizione corporea. 
Somiglia a un computer ma ha in più due elettrodi che, applicati uno alla mano, l'altro al piede ti dicono se il tuo peso in Kg è okay e se il rapporto tra massa grassa e massa magra è corretto. 
Il tutto dura pochi secondi ed è indolore. 
"La bilancia comune ci pesa come se fossimo dei contenitori: 
invece siamo fatti di acqua, grasso, muscoli. 
Quello che è importante è il rapporto tra questi elementi. 
Ci possono infatti essere persone apparentemente sottopeso, ma carenti di massa muscolare e viceversa", spiegano al Centro per la Diagnosi della Salute, aperto da pochissimi mesi alla Clinica Villalba di Bologna e primo in Italia ad applicare i programmi-benessere della famosa Cooper Clinic di Dallas. 
Una volta determinato il rapporto tra tessuti magri e grassi, l'apparecchio sforna un profilo personalizzato con un programma nutrizionale da seguire (si indicano le calorie da consumare al giorno ma anche le quantità di nutrienti come proteine, vitamine, grassi carboidrati ecc.) e una scelta di esercizi fisici. 
L'indirizzo del Centro per la Diagnosi della Salute è: 
Clinica Villalba, via di Roncrìo, 25, Bologna, telefono 051/580495. 
Scopri chi sono i tuoi eco-nemici. 
Corpo perfetto, linea sinuosa, salute di ferro? 
Obbiettivi sacrosanti. 
Impossibile, però, prescindere dall'ambiente, soprattutto oggi che l'ecologia va applicata a ogni settore. 
Ci sono elementi infatti, che letteralmente sabotano ogni tentativo di essere in forma. 
Focalizzali e, se puoi punta decisa alla loro eliminazione. 
Diete shock che indeboliscono e basta. 
Carenza di vitamine e minerali. 
Fumo. 
Inquinamento atmosferico. 
Eccessiva esposizione ai raggi solari. 
Stress. 
Ama il tuo corpo come te stessa. 
E se tutto partisse davvero dalla testa? 
Tipo: 
Ti senti grassa e non ami il tuo corpo? 
Oltre a intervenire dall'esterno prova a instaurare un buon rapporto proprio con "lui". 
Ecco qualche facile stratagemma. 
... Dai un'occhiata ad ogni zona che non ti piace e chiediti: 
sono davvero un disastro? 
... Rimpiazza lo scetticismo e la severità con gratificazioni continue, tipo il professor Sari Dworkin, dell'Università di Fresno, in California. 
... Applica con minuzia ogni cura estetica e fitness e annota i miglioramenti, anche minimi? 
... Invece di concentrarti sui difetti, esalta le virtù. 
... Focalizza cosa è possibile migliorare e cosa, invece, è fisiologico e immutabile. 
... Non guardare al passato, ma punta solo al futuro. 
... Infine, ricorda che non sono gli avvenimenti a determinare l'ottimismo, ma la tua capacità di auto-convincimento. 
ultimi ritrovati e terapie per mantenersi in forma S.O.S. cellulite tabella di marcia tipo per tipo crema "Crema Riscaldante Slim-Body" di Rose Chandal. 
Uso: 
quotidiano. 
Durata: 
2 sett.. 
"Crema Rassodante per il trattamento cosmetico della cellulite" di Marvin. 
Uso: 
quotidiano. 
Durata: 
2/3 sett.. 
"Crema salina" di Kelèmata. 
Uso: 
si applica senza massaggiare. 
Durata: 
2 sett.. 
Uso: 
una, due volte al giorno. 
"Procollagen Anti-Cellulite Body Complex" di Ultima II. 
Uso: 
dopo i primi risultati, 3/4 volte la settimana. 
Gel "Elancyl MP 24" di Elancyl. 
Uso: 
quotidiano. 
Durata: 
due settimane. 
Extra: 
si consiglia il guanto da massaggio per preparare i tessuti all'applicazione del prodotto. 
"Gel Termoattivo" di Vichy. 
Uso: 
tutti i giorni, dopo bagno o doccia. 
Durata: 
due settimane. 
Extra: 
è venduto solo in farmacia. 
Trattamenti concentrati siero "Serum Anticellulite Lipo-Activ" di Biotherm. 
Uso: 
quotidiano. 
Durata: 
tre settimane. 
Bagno schiuma "Alfacel Bagno schiuma Bio-vegetale" di Dermatrophine. 
Uso: 
Durata: 
60 giorni, 3/4 volte la sett.. 
Mousse "Anti-Cellulite Cryo-Thermique" di Lancome. 
Uso: 
quotidiano. 
Durata: 
4 sett.. 
Fluido "Bi-Fluide Thermo Amincissant" di Jeanne Piaubert. 
Uso: 
quotidiano. 
Il prodotto si applica con leggero massaggio. 
In istituto "Fisiotron Silhouette" di Dibi. 
Trattamenti consigliati: 
15. 
Durata di un trattamento: 
Dove: 
nei centri firmati Dibi. 
"Crema Fluida" due volte al giorno, dopo bagno e doccia; 
"Balneogel" da stendere sulle zone interessate dalla cellulite cinque minuti prima della doccia o del bagno. 
N.B. Durata: si riferisce alla durata minima del trattamento per poter vedere i primi risultati. 
Un'intervista pubblicata da "Epoca" provoca un terremoto nel Cile di Pinochet. 
Protagonisti: 
una morte mitica, le vendette di un dittatore, le verità nascoste della sinistra, una vedova leader politica e un'amante tormentata. 
Ecco tutti i retroscena. 
Salvador Allende nel 1973, anno del colpo militare del dittatore Pinochet. 
A destra: Miriam Contreras, sua compagna e sua segretaria. 
Di Valerio Riva 
Il mito di Allende, più di 14 anni dopo la sua tragica morte, comincia ad affievolirsi anche nella sinistra cilena? 
Non è più così inattaccabile la figura del presidente martire, violentemente deposto nel 1973 dal colpo di Stato militare? 
Si possono mettere in dubbio certe "verità acquisite" su Allende, senza fare il gioco di quell'odioso e testardo dittatore che è il generale Pinochet? 
Questa sembra essere la paradossale ripercussione in Cile dell'intervista che lo scrittore Gaston Salvatore ha fatto alla Payita, nomignolo della donna segreta di Salvador Allende, e che il nostro giornale ha pubblicato venti giorni fa. 
Paradossale soprattutto perché quello che in Italia e in Europa è stato letto come l'emozionante ritratto umano di una donna non più giovane, rimasta chiusa per 14 anni nel suo doloroso e silenzioso segreto, in Cile ha causato, come hanno scritto vari giornali di laggiù, un vero e proprio remezon politico, un terremoto politico. 
È davvero un singolare caso giornalistico. 
Val la pena di esaminarlo da vicino, perché riserva molte sorprese. 
Il vero nome della "Payita" è, come si sa, Miriam Contreras. 
È stata lei la vera donna di Allende, da prima ancora che Salvador diventasse presidente. 
Mentre la moglie legittima, Hortensia Bussi, viveva in una casa ufficiale e veniva scomodata solo per le cerimonie di protocollo, Miriam alla Moneda lavorava nella stessa stanza di Allende e viveva nella casa accanto all'abitazione privata del presidente, separata solo da un piccolo cancello. 
È Miriam una delle ultime persone che in quel tragico 11 settembre 1973 vide vivo Allende; 
è Miriam quella che lo ha visto riverso in una pozza di sangue pochi secondi dopo la morte. 
Da quasi 15 anni ripete: 
"Non lo hanno ammazzato i militari, come ha sostenuto Fidel Castro nel famoso discorso pochi giorni dopo il golpe. 
Allende si è suicidato. 
S'è sparato alla gola con lo stesso mitra che gli aveva regalato Fidel. 
Non so perché non si debba dire la verità". 
Ma da 15 anni nessuno le dà retta. 
Indifferenza? 
Disprezzo? 
C'è chi dice che, vista la situazione, la Payita abbia deciso di imporsi il silenzio. 
Altri, che il silenzio le sia stato imposto. 
Gaston Salvatore è uno scrittore d'origine cilena, parente della famiglia Allende, pubblica in tedesco, vive tra Venezia e la Germania occidentale, è amico stretto di Hans Magnus Enzensberger con cui ha fatto prima una famosa rivista letteraria, Kursbuch, e poi un prestigioso mensile, Transatlantik. 
Anche lui, come Enzensberger, è stato uno dei primi grandi intellettuali a dire con chiarezza che il mito che è stato costruito in Europa sul castrismo e le sue propaggini latinoamericane non corrisponde alla realtà. 
Ci conosciamo da molti anni e, debbo dire, ho molta stima per lui. 
"Volevo scrivere un libro sulla Payita", mi dice Salvatore adesso, con molta amarezza, per telefono, "su questa donna a cui non c'è stato latinoamericano passato in questi anni per Parigi che non sia andato a chiederle ospitalità, denaro, aiuto. 
Ma della Payita e del suo dramma nessuno ha mai detto una parola. 
Perché? 
Perché era stata l'amante, la donna illegittima. 
Io volevo scrivere un libro su questa grande ingiustizia. 
Ma adesso, dopo tutto quel che è successo, non so se lo farò più". 
Ecco. 
In Europa, tutti zitti. 
I soliti santoni del giornalismo europeo che non perdono occasione per scriver sei colonne ad ogni fiato di Daniel Ortega o dell'ultimo portaborse del lider maximo, si son guardati bene dall'intinger anche solo la penna nel calamaio. 
Ma 24 ore dopo che Epoca è uscita a Milano, a Santiago del Cile il maggior quotidiano del Paese, El Mercurio, ripubblica integralmente l'intervista in prima pagina. 
E il giorno dopo vi ritorna sopra, sempre in prima pagina, riferendo i commenti e le impressioni del mondo politico. 
Nello stesso tempo se ne impossessano tutti gli altri giornali, sparandola di nuovo, per giorni e giorni, in prima pagina: 
non solo quelli favorevoli al dittatore Pinochet e alla Giunta militare; 
ma anche quelli dell'opposizione e soprattutto della sinistra. 
Ancora a due settimane dallo scoppio del "terremoto", il 27 gennaio una rivista di Santiago, Que Pasa, è uscita con un grande titolo di prima pagina: 
"La verità si impone". 
Che verità? 
I giornali cileni naturalmente non sanno bene chi sia Gaston Salvatore, che da 20 anni non è più tornato in patria. 
A botta calda la conferma anche la Payita, interrogata per telefono. 
Poi però, tramite la figlia che sta a Santiago, prima limita la portata del colloquio con Gaston Salvatore ("non è stata una vera intervista, solo una conversazione"), poi smentisce. 
"S'è pentita d'aver rotto il silenzio" dicono alcuni. 
"L'hanno costretta", dicono gli altri. 
Ma chi l'avrebbe costretta? 
Ammesso che sia vero, naturalmente non si saprà mai bene. 
Ma è singolare che appena la Payita comincia a rilasciare smentite (ha scritto a Epoca: 
"Non ho mai accordato nessuna intervista al signor Gaston Salvatore, me ne ha sollecitato una ma io ho sempre rifiutato. 
Le dichiarazioni che mi attribuisce sono false e non hanno nessun rapporto con il mio pensiero") comincia anche in tutta Europa un'insistente campagna di "buoni consigli" e i giornali fuori d'Italia a cui viene offerta l'intervista rispondono: 
roba vecchia. 
Ma certo che è "roba vecchia". 
Lo dichiarò poco dopo anche la stessa Payita, addirittura al settimanale cubano Bohemia. 
E tuttavia per 15 anni l'assassinio di Allende per mano dei militari è stato una "verità di Stato" della sinistra. 
Un uomo politico che, come un antico romano, si suicida per non arrendersi a un militare golpista, è meno rispettabile di un Presidente ammazzato? 
Ne parlo con Ascanio Cavallo, il vicedirettore di La Epoca, che non è solo il più autorevole settimanale cileno, ma anche il più equilibrato e ascoltato organo di stampa dell'opposizione democratica al regime del dittatore Pinochet. 
Lo ha fondato del resto uno dei grandi giornalisti dei nostri tempi, Emilio Filippi. 
"Guardi però che non è stata la notizia che Allende si sia suicidato quella che ha fatto più impressione in Cile", mi dice Cavallo. 
"Bene o male lo sapevan tutti. 
Del resto, è la verità: 
solo che si è fatto di tutto per non farla sapere al "popolo". 
Nella sinistra cilena, ahimè, vige ancora il principio che ci sono notizie buone per i "capi", ma che non bisogna comunicare alle "masse". 
E allora, cosa? 
"Hanno più turbato i particolari intimi del rapporto tra Allende e la Payita. 
Pensi prima di tutto al fatto che in questo momento la vedova Hortensia Bussi sta in Argentina a perorare la causa della riunificazione tra opposizione di sinistra e opposizione moderata; 
e lo fa nel nome di Allende, di un marito cioè che non si sarebbe divorziato da lei solo per timore delle ripercussioni politiche. 
E poi, queste storie d'alcova hanno riportato a galla molte delle polemiche che già condusse l'opposizione d'allora. 
Si è parlato ahimè dei favoritismi, della corruzione, della promiscuità della corte che circondava Allende. 
Solo che stavolta non erano le" dame delle casseruole "a parlarne, ma la stessa Payita. 
E soprattutto hanno impressionato le rivelazioni sui rapporti con Cuba e con Fidel Castro. 
Per esempio, il fatto che Unidad Popular, subito dopo il trionfo elettorale, fosse a secco di soldi, e Fidel Castro ne avesse rimpinguato le casse - benché Allende fosse già presidente; 
e di contro la scortesia, per non dire la diffidenza con cui la Payita fu accolta all'Avana al suo primo viaggio; 
l'invadenza di Fidel durante l'interminabile mese in cui viaggiò da padrone assoluto per tutto il Cile; 
il rifiuto della "truppa d'appoggio al Che Guevara" di deporre le armi, benché da un pezzo l'avventura boliviana fosse finita; 
le intromissioni degli agenti della polizia castrista infiltrati nel circolo più ristretto dei collaboratori di Allende; 
i suicidi dopo quello di Allende, anche di sua sorella e di sua figlia, ma quando già erano esuli all'Avana .... 
E poi, negli ultimi tempi del governo di Unidad Popular, la crescente ostilità del partito comunista .... 
"Faccio notare a Cavallo che anche Pietro Secchia, durante un viaggio a Santiago alla fine del 1971, notò questa ostilità. 
E adesso, chiedo, come ha reagito la sinistra? 
"In certi casi con clamorosi scoppi di sdegno, come ha fatto la rivista Fortin Mapocho dell'ex senatore Jorge Lavandero, un ricco gentleman passato negli ultimi anni dalla destra moderata alla sinistra più estrema. 
Ma la reazione più significativa è stata quella della rivista Analysis .... 
"La cosa mi interessa. 
Ho conosciuto i giovani intellettuali che scrivono Analysis. 
Il direttore e molti dei redattori sono stati varie volte arrestati e a lungo in galera. 
Quando andai a visitarli, anni fa, nella loro sede, ricordo benissimo di aver visto una grande fotografia di Allende dietro la scrivania del direttore. 
E ora? 
, domando a Cavallo. 
Risponde: 
"Analysis è stato l'unico giornale della sinistra che abbia coraggiosamente scritto, a commento dell'intervista della Payita, che "non bisogna rifiutarsi di ammettere la verità. 
Fino a quando dureranno in Cile le polemiche sull'intervista della Payita? 
"In pubblico", risponde Cavallo, "si spegneranno presto, gli avvenimenti di questi giorni - l'arresto di Genaro Arriagada, coordinatore della "campagna per il no al referendum del 1989", e di Abraham Santibanez, direttore di Hoy, più la richiesta di amnistia generale avanzata a Bonn dal cardinal Sylva Enriquez alla Giunta militare hanno già spiazzato la Payita dalla prima pagina dei giornali. 
E certo dall'attenzione dei più giovani, che (va detto) non sanno neanche chi fosse Allende. 
Ma nella coscienza degli uomini di trenta, quaranta anni le parole della Payita rischiano di rimanere impresse. 
Insieme con quel senso di "desencanto" che vi si sente ogni volta che lei parla di Castro. 
Il che, ammetterà, è singolare; 
perché è noto che la Payita è, in un certo senso, un'impiegata di Fidel: 
lavora infatti a Parigi per l'agenzia turistica Avana Tours che è un'emanazione di Cubana de Aviacion, le linee aeree cubane. 
Non so proprio come andrà a finire .... 
America. 
Sette persone, tutte di colore, tutti giovani, muoiono a colpi di pistola, alla fine di gennaio, in un appartamento dei bassifondi di Washington. 
La polizia si stringe nelle spalle e dice: storie di droga; 
ma intanto il sindaco ordina che gli agenti siano dotati di armi automatiche e fucili mitragliatori: 
sul fronte della città i "cattivi" sono armati come un esercito. 
Sedici cadaveri, nascosti sotto terra, buttati in uno stagno, chiusi persino nel baule di una macchina erano stati scoperti, un mese fa, nella cittadina di Russelville, in Arkansas, tutti parenti o amici stretti di un ex sergente d'aviazione che aveva deciso di celebrare il Natale con un'orgia di ammazzamenti. 
Il 1988 comincia dunque dove il 1987 era finito: 
a colpi di fucile e di pistola. 
E noi, che pure amiamo l'America, restiamo a contemplare il mistero della violenza che ancora percorre questo Paese, senza che si trovino nè cause, nè rimedi. 
Nessuno ha mai saputo darci una spiegazione del perché l'estate scorsa le autostrade di Los Angeles si trasformarono in un tiro al bersaglio e 6 automobilisti morirono in poche settimane sotto i colpi di pistoleros stradali. 
Nessuno ha mai capito perché una diecina d'anni fa, nel Texas, un uomo armato di una sega a motore si divertì ad affettare venti vittime innocenti, nascondendo poi ordinatamente i pezzi in vari ripostigli. 
E del tutto oscuri sono i motivi che spingono periodicamente persone in apparenza normali ad afferrare un fucile, ad appostarsi nel parcheggio di un supermercato e sparare a casaccio sui passanti. 
Un avvenimento, se non comune qui, certo assai frequente. 
Centinaia di formule, colorate di ideologia, di psicologia, di storicismo hanno tentato di trovare una ragione a questo fenomeno. 
Si cita la tremenda pressione psicologica di una società ipercapitalista, dove l'assenza di garanzie sociali terrorizza e quindi fa scoppiare il cervello degli sconfitti nella corsa al benessere e li induce a vendicarsi del mondo. 
Si ricorda il trauma post-vietnamita. 
Altri imputano la violenza alla solitudine, un male profondo e diffuso negli Stati Uniti, sotto la cui ombra facilmente crescono e proliferano gli spettri della follia. 
Più concretamente, molti osservano che la troppa, l'incredibile facilità con la quale si acquistano armi da fuoco negli Usa certamente facilita il compito dello sciagurato che decide di giocare al genocidio privato. 
Se ci fossero meno bocche da fuoco nelle strade d'America, ci sarebbero meno morti ammazzati. 
Ma la lista delle spiegazioni "classiche" non spiega proprio nulla ed è inutile continuarla. 
Qualche particella di verità c'è in tutte, ma non serve una licenza per acquistare una sega a motore, nel Texas o altrove. 
Non c'era nessuna sconfitta sociale o economica nella storia dell'assassino su scala industriale di fine anno. 
E la famosa "frontiera" era popolata più da miti contadini, vaccari e bottegai, che da personaggi alla Gary Cooper. 
Mica tutta l'America ha vissuto all'Ok Corral. 
Quel che rende unica, incomparabile, la violenza americana è invece proprio l'assenza di motivazioni, la sua "futilità". 
Da noi, in Italia, la violenza tende a travestirsi con panni a volte ideologici, in altri casi passionali. 
Gli assassini delle b.r. e delle loro filiali, uccidevano con la stessa insensatezza del macellaio dell'Arkansas, ma nella loro testa erano convinti di farlo per un ideale politico. 
Persino gli imbecilli che vanno a fare la guerra negli stadi, oggi, sentono il bisogno di nascondere la loro voglia di violenza pura sotto le bandiere del tifo, o sotto emblemi magici, come la svastica o l'ascia bipenne. 
No, l'aspetto davvero terrorizzante della violenza "made in Usa" è la sua nudità, la sua purezza, vorrei dire la sua ingenuità. 
Nell'uomo che massacra sedici persone, nei cecchini del supermarket, nelle quasi 50.000 vittime di omicidi ogni anno, il sangue che scorre in America ci richiama con la brutalità, con l'onestà tipica di questo Paese, alla constatazione che la violenza non ha bisogno di formule rassicuranti nè di circostanze particolari per esprimersi, ma è una parte insopprimibile della natura umana e quindi delle città dell'uomo. 
È la vecchia, famosa intuizione di Hanna Arendt sulla "banalità del male" che ho ritrovato sempre, nella mia vita di giornalista, davanti al multiplo omicida americano, così come incontrando il terrorista catturato o vedendo lo Eichmann sotto processo. 
Si parte per vedere il mostro e si incontra, con un brivido, un uomo. 
In azienda si diffonde il desktop publishing. 
Dalle stampanti al software è una sorpresa. 
Per le aziende e le società di piccole e medie dimensioni c'è una scelta decisiva: 
la stampante. 
Velocità, risoluzione, rumorosità e manutenzione sono le caratteristiche da valutare. 
A volte prima del prezzo. 
Paolo Borroni, agente di cambio alla Borsa valori di Milano, ritratto nel suo studio davanti alla stampante. 
L'editoria elettronica personale si è diffusa anche nelle banche e nelle società finanziarie. 
Di Lucio Catone 
L'anno scorso il giro d'affari ha toccato la cifra di 145 miliardi di lire con oltre 5 mila sistemi installati; 
l'anno prossimo le vendite saranno già più che raddoppiate con un volume superiore a 300 miliardi per 14 mila sistemi installati. 
in Italia sono oltre 6 mila le aziende grafiche editoriali e di composizione e più di 50 mila le società non di settore che realizzano newsletter, house organ, documenti aziendali, moduli, comunicati e altre pubblicazioni interne ed esterne con tirature di migliaia di copie. 
D'altra parte i programmi di scrittura o word processor con la loro rapida diffusione hanno preparato il terreno ai prodotti per l'editoria elettronica personale e se prima vi era una netta distinzione tra i pacchetti per il trattamento dei testi (orientati alla parola) e quelli per l'impaginazione elettronica (più orientati alla grafica), ora questa differenza sta scemando dal momento che i primi assumono sempre più funzioni di editing. 
Appare chiaro comunque che la diminuzione dei costi dei prodotti hardware (personal computer e memorie di massa) e delle periferiche (stampanti e scanner) necessari per realizzare stampati di qualità ha spinto le aziende sempre più verso il desktop publishing. 
Sia per le imprese editoriali e tipografiche, sia per le società di medie e grandi dimensioni che si avvalgono di strutture specializzate per la preparazione di vario materiale (a partire da cataloghi e brochure) i costi dell'editoria elettronica sono ormai altamente competitivi (Espansione numero 213). 
Per tutte le piccole e medie aziende che producono documentazione interna ed esterna (come lettere o circolari) utilizzando attualmente soltanto programmi per il trattamento testi, la convenienza economica si combina invece con l'interesse a raggiungere una qualità superiore (Espansione numero 204). 
Da quando ho cominciato a servirmi di un programma specifico, spiega ad esempio Augusto Morello, consulente fra i più autorevoli, torinese, presidente dell'Aism (Associazione italiana per gli studi di marketing), i miei studi oltre a essere più belli sembrano quasi migliori. 
E la stessa reazione delle persone a cui vengono presentati avvalorano questa sensazione. 
È un giudizio abbastanza comune in chi ha scelto la strada del desktop publishing e le stesse società finanziarie, dalle banche agli agenti di cambio, che elabora principalmente numeri e indici, apprezzano la possibilità di rendere più gradevoli i loro dati, come se diventassero quasi più significativi. 
In verità anche in questo caso una consistente spinta alla scelta dell'editoria elettronica l'ha fornita la riduzione dei prezzi. 
Nonostante continui sul mercato l'immissione di nuovi prodotti più affidabili fra i modelli a margherita, a nove aghi (come la recente Honeywell 4 41) o a 18 aghi, questo segmento di mercato è costituito dalle macchine più evolute nelle tre tecnologie di costruzione maggiormente diffuse: 
Fra i vari sistemi di stampa vi sono differenze più o meno palpabili sotto certi aspetti, ma ognuna presenta a sua volta anche distinzioni particolari che possono rendere difficile un confronto diretto. 
La prima linea di macchine, a matrice a 24 aghi, è considerata ad esempio la più equilibrata nel rapporto fra prestazioni (principalmente quelle misurabili in velocità di stampa e risoluzione), prezzo d'acquisto e costo per ogni pagina stampata. 
Offre inoltre la possibilità dell'utilizzo del colore e una manutenzione abbastanza facile grazie alla semplicità costruttiva. 
In Italia vi sono oltre 40 modelli posti in commercio da una ventina di distributori; 
il prezzo d'acquisto varia da 990 mila lire (NecP 2200 importata dalla Digitronica) a 4.755.000 lire (C. Itoh C-815 Supra venduta dalla Adelsi); 
15 macchine hanno la disponibilità del colore (si va da 1.850.000 lire della Fujitsu D 1 3300 a 4,6 milioni della Hermes Pc 4, casa svizzera rappresentata a Milano dalla Mactronics Data Systems). 
La Apple intanto ha messo a punto anche una periferica a 27 aghi, la Image Writer Lq, dotata di un maggior grado di risoluzione rispetto al normale standard di quelle a 24 aghi. 
Anche se i nuovi modelli, come Paintjet, Dinonix 300 W ed Epson SQ 2500 presentano caratteristiche superiori a quelle medie che hanno finora caratterizzato questa tipologia, la macchina a getto d'inchiostro si indirizza sostanzialmente agli utenti di personal computer che guardano al livello della stampa raggiunta e che non hanno esigenze di consistenti volumi di produzione. 
Con prezzi d'acquisto compresi in genere fra 2 e 3 milioni di lire, le cosiddette ink jet non richiedono una manutenzione costante e hanno in più il vantaggio di impiegare carta comune (lavorando senza sbavature). 
Più delicate e complesse da utilizzare delle altre sono infine la laser printer, il cui prezzo d'acquisto medio è anche sensibilmente superiore. 
La loro scelta rispetto alle macchine degli altri tipi si basa perciò sulla valutazione di alcuni parametri. 
Ad esempio appare importante la velocità di stampa: 
è calcolata in media a otto pagine al minuto, ma il rendimento è tale soltanto se la stampa riguarda solo testo, mentre con interventi grafici il tempo di lavorazione aumenta. 
Un secondo aspetto che chiama in causa la flessibilità è costituito dal fatto di stampare soltanto fogli del tipo A 4, quello usato normalmente dalle fotocopiatrici (anche se meno costoso del modulo continuo). 
Altro fattore da valutare è la risoluzione attesa: 
la resa grafica di almeno 300 punti per pollice è generalmente migliore di quella raggiunta con le altre tipologie. 
A dimostrazione del successo di questo sistema, i prodotti presenti sul mercato italiano sono oltre 90, firmati da 45 imprese, fra cui figurano anche i gruppi più noti del settore come Xerox (suo è il modello più costoso, venduta a 52,6 milioni di lire), Hewlett-Packard, Honeywell Bull, Ibm, Olivetti e Toshiba con i modelli più diffusi (rispettivamente Laserjet, Laserpage, Page Printer, Pg 108 e Pagelaser 12). 
Il frutto del desktop publishing è comunque ormai chiaramente legato all'utilizzo del colore, alla modularità delle macchine (la stampante laser Xerox 4045 può essere utilizzata anche come fotocopiatrice) e a una qualità particolarmente alta (Varietyper e Olivetti Cicero marchiano nuove Laser printer con una risoluzione di 600 punti di pollice). 
Boom della Editoria elettronica Desktop publishing. 
Perché le aziende diventano case editrici. 
Il mercato 
Numeri e percentuali dell'altra metà del cielo. 
Le donne in Italia che hanno una tessera di partito sono il 7% l'8,4% partecipa a manifestazioni e dibattiti come vengono giudicate le donne candidate dalle elettrici. 
Su mille donne tra i 18 e 74 anni "sondate" dalla società Eurisko solo il 7 per cento ha la tessera di un partito e appena l'8,4 per cento partecipa a manifestazioni politiche o a dibattiti. 
Le donne intervistate, distribuite in tutte le regioni d'Italia e appartenenti a ogni strato sociale e ai più svariati status professionali, dalle studentesse alle contadine, dalla manager alle maestre, hanno dichiarato di votare per le donne soltanto nel 15,7 per cento dei casi in cui esprimono preferenze elettorali personali, il che avviene per il 43,1 per cento delle elettrici (secondo il sondaggio). 
Le donne candidate vengono ritenute dalle donne elettrici intelligenti nel 63,8 per cento delle risposte, coraggiose nel 54,6, competenti nel 43,5, arriviste ed ambiziose soltanto dal 10 per cento delle interrogate. 
Secondo il 47,6 per cento delle mille intervistate le candidate donne sono poche e per il 35,8 per cento è scarso il sostegno dei partiti alle candidate di sesso femminile. 
Infine le donne sembrano interessate alla politica, molto o abbastanza, soltanto per un quarto del campione utilizzato: 
tra le donne con istruzione universitaria la percentuale raggiunge il 63 per cento. 
Le donne che dichiarano di chiedere all'uomo che modifichi il proprio comportamento vanno dal 75 al 95 per cento. 
In materia di sondaggi è interessante dare uno sguardo a uno studio realizzato da un magistrato donna sulla condizione femminile in carcere dal 1940 ad oggi. 
Il giudice di sorveglianza Simonetta Mattone ha rivelato che le donne detenute sono meno del 10 per cento degli uomini, mentre nella società civile rappresentano il 51 per cento della popolazione italiana. 
La presenza femminile nelle carceri è raddoppiata nel decennio '74-'84, periodo nel quale sono aumentati i detenuti per terrorismo e per tossicodipendenza: 
I reati prevalenti sono comunque quelli contro il patrimonio e l'emissione di assegni a vuoto. 
Nella stragrande maggioranza dei casi la donna ricopre, un ruolo subalterno rispetto al marito, al convivente, al padre, al fratello, ai figli. 
Su tremila detenute solo seicento risultano occupate. 
A fronte di ciò ecco il quadro delle donne vittime della violenza degli attentati negli ultimi anni: 
cinquantasette donne di cui una bambina, nove studentesse, diciannove casalinghe, nove impiegate, tre pensionate, due operaie, una commerciante, un'artigiana, quattro collaboratrici familiari e otto insegnanti sono rimaste uccise su un totale di duecentoventidue persone morte. 
I corridoi del potere. 
Due immagini del Waldorf-Astoria (sopra, la lobby di Park Avenue): 
il grande albergo di New York è quasi una leggenda di Francesca Oldrini Gianni Agnelli, quando è a New York, abita qui, in un lussuoso appartamento nelle Towers. 
Come lui, anche Frank Sinatra ha casa qui. 
E l'elenco potrebbe essere lunghissimo: 
re, principi, presidenti, sceicchi, magnati di ogni settore, diplomatici, generali, banchieri e finanzieri, celebrità dello spettacolo. 
Tutto il Gotha internazionale ha dormito, festeggiato, celebrato, brindato, firmato contratti miliardari nelle quasi leggendarie suite del Walford-Astoria, uno degli alberghi più celebri del mondo. 
Il presidente Ronald Reagan, parlando del Walford-Astoria dove anche lui soggiorna volentieri, ha detto: 
Questi sono i corridoi del potere. 
Situato nel centro di Manhattan, rinnovato recentemente con una spesa di 150 milioni di dollari, il Walford è sicuramente esclusivo, ma non inavvicinabile. 
Anzi, è sorprendente scoprire che chiunque vada a New York può permetterselo con una spesa di poco superiore a quella necessaria per soggiornare in un albergo di categoria turistica. 
E allora perché non provare l'emozione del Waldorf, soprattutto in una città che dà tanta importanza alle apparenze e allo status? 
Prendiamo, per esempio, la formula settimanale proposta da Gastaldi Tours (Genova, tel.) fino al 31 maggio, la combinazione di sette giorni (cinque notti a New York) costa, da Milano, un milione e 261 mila lire con viaggio aereo di andata e ritorno con voli di linea e pernottamento all'hotel Consulate (turistico). 
Scegliendo il Waldorf, la quota è di un milione e 616 mila lire. 
Per un'occasione molto speciale, c'è poi una combinazione deluxe: 
sei giorni (quattro notti nella Big Apple) con viaggio aereo in classe Ambassador, trasferimenti a New York in limousine privata con autista, visita della città sempre in limousine, crociera in battello intorno a Manhattan con cena di gala a bordo, giro in elicottero fra i grattacieli e una cena in un esclusivo ristorante di New York. 
Il costo: 
4 milioni e 882 mila lire. 
Attualità. 
Maratona 42 km a New York con un cuore nuovo. 
43 anni, umbro, Saverio Pallucca è il "trapiantato" più in forma del mondo. 
A meno di due anni dalla grave operazione è sceso per le strade di Manhattan, dove ha corso a tempo di record. 
Nella foto grande: Saverio Pallucca (con la tuta rossa e nera) prima della partenza. 
Qui a fianco: il maratoneta dal cuore nuovo in piena azione di corsa per le strade di New York. 
Saverio Pallucca al cicloergometro nel Centro per la riabilitazione di Gualdo Tadino. 
Al suo fianco è Marcello Pagliacci, direttore del centro e ispiratore dell'impresa newyorkese: 
"Abbiamo voluto dare un'iniezione di fiducia a tutti i cardiopatici". 
Servizio di Alessandro Mazzucchelli. 
Giusto il tempo di annunciare la vittoria riportata a Maratona sull'esercito persiano: 
subito dopo Filippide, soldato ateniese, il primo "maratoneta" della storia, esalò l'ultimo respiro. 
Il suo cuore non aveva retto allo sforzo di correre a perdifiato i 42 chilometri e 125 metri che separavano il campo di battaglia da Atene. 
Ottimamente ha retto invece il cuore nuovo di Saverio Pallucca - alle spalle tre infarti, quattro by-pass, un trapianto cardiaco meno di due anni fa - nell'ultima edizione della famosa maratona di New York. 
43 anni, ferroviere di Gualdo Tadino, in provincia di Perugia, Pallucca ha corso dal ponte di Verrazzano fino al traguardo di Central Park in perfetta scioltezza. 
Superata una piccola crisi muscolare al 35_ chilometro ha terminato la prova andando addirittura al di sotto della tabella di marcia prevista. 
Cinque ore, 33 minuti e 45 secondi il tempo, nuovo record per "trapiantati" (il precedente era stato stabilito nella maratona di Boston da un canadese). 
Non solo. 
Passati i controlli sanitari al traguardo, accertato che tutto era regolare nel suo organismo dopo la lunga galoppata per le strade di Manhattan, Saverio Pallucca se n'è andato alla sera a ballare e il giorno seguente, dopo otto ore di volo e due di auto per rientrare a Gualdo Tadino, mentre i medici che lo avevano assistito in tutta l'impresa cercavano riposo nel proprio letto, lui se ne usciva subito per andare a funghi. 
"È stata un'esperienza fantastica", dice Saverio, capelli e baffoni brizzolati, parlantina sciolta, estroverso, mai fermo un attimo, "per tutta la corsa sono stato incitato dagli applausi di una folla entusiasta e oceanica, che mi ha eletto a suo beniamino. 
All'arrivo, dopo l'abbraccio a mia moglie Raffaella e a mio figlio Giandomenico, 4 anni, il mio primo pensiero è andato a Luca, il ragazzo quindicenne morto in un incidente stradale, che mi aveva donato il cuore e regalato la possibilità di vivere ancora. 
L'importanza della riabilitazione. 
"Ecco, se la mia impresa ha avuto un significato, è proprio quello di dimostrare a tutti i cardiopatici, e ai "trapiantati" in particolare, che la vita continua e può essere estremamente attiva, intensa, seducente, anche per chi è reduce da un infarto. 
Io, dopo il trapianto, non solo posso correre per 42 chilometri. 
Vado in bicicletta, sono tornato a lavorare, mangio di tutto, guido la macchina, coltivo il mio orto. 
E a tutto ciò sono arrivato grazie alla riabilitazione a cui sono stato sottoposto nel centro per infartuati di Gualdo Tadino, diretto dal professor Marcello Pagliacci, il medico che mi segue praticamente ogni giorno e con il quale ho concepito il disegno di partecipare alla maratona di New York ". 
Esuberante, entusiasta, pieno di energie e di ottimismo, Saverio Pallucca è diventato il "trapiantato" più in forma del mondo anche grazie al suo carattere. 
Che lo ha sostenuto nei momenti più difficili. 
"Il primo infarto mi colse mentre ero al lavoro come macchinista. 
Era il '79"; racconta Pallucca, "continuai a lavorare ma passai a mansioni di ufficio. 
Un anno dopo il secondo infarto. 
L'angoscia, la paura, le visite continue, i consulti. 
Finché i medici decisero di applicarmi quattro by-pass. 
Fui operato nel reparto di cardiochirurgia dell'ospedale di Bergamo dall'equipe del professor Parenzan. 
In un primo tempo la situazione migliorò. 
Ma mi sentivo spesso male, mi affaticavo per nulla. 
Nel 1985 il terzo arresto cardiaco, gravissimo. 
"Il mio cuore era troppo malandato. 
L'unica soluzione era il trapianto. 
Tornai a Bergamo e incominciò la lunga attesa. 
Aspettai 50 giorni, infiniti, interminabili. 
Poi l'annuncio che era tutto pronto. 
Entrai in sala operatoria con il morale alle stelle alle sei del pomeriggio. 
L'intervento si protrasse fino alle 9 del mattino. 
Quando riaprii gli occhi mi sentivo felice. 
Ero consapevole del fatto di avere dentro di me un cuore che fino a poche ore prima aveva pulsato nel petto di un altro. 
Rimasi dodici giorni in terapia intensiva. 
Il decorso non fu facile per una serie di emorragie. 
Dopo due mesi e mezzo, finalmente, il ritorno a casa. 
Adesso vado a Bergamo per i controlli ogni sei-otto mesi". 
Dall'immobilità coatta della sedia a rotelle ai 42 chilometri per le strade di New York il salto è vertiginoso. 
"È inebriante per chi come me, prima dell'operazione, era convinto di dover vivere una vita a metà", dice ancora Saverio Pallucca. 
"L'operazione maratona è scattata nella primavera dell'anno scorso. 
Io non avevo mai corso in vita mia. 
Giusto da ragazzo avevo giocato un po' a pallone. 
In totale sono arrivato a New York con 1800 chilometri nelle gambe. 
Al mio fianco, durante gli allenamenti come nel corso della maratona, c'è stato sempre il dottor Arnaldo Coletti, medico e dietologo dell'equipe di Gualdo Tadino, che mi ha sempre sostenuto, consigliato, incitato e che ha avuto anche il compito più ingrato: 
portarmi a perdere 9 chili di sovrappeso, per una buona forchetta come me la vera impresa, più difficile ancora che correre i 42 chilometri ...". 
Un esempio per tutti i cardiopatici. 
"In Italia abbiamo ogni anno un milione e duecentomila nuovi cardiopatici ischemici. 
Di questi solo 5000 affrontano la necessaria riabilitazione in uno dei 40 centri specializzati in attività sul territorio nazionale. 
Decisamente troppo pochi": 
a parlare è il professor Marcello Pagliacci, direttore del centro di riabilitazione di Gualdo Tadino, ispiratore della performance newyorkese di Saverio Pallucca. 
"La riabilitazione, lo abbiamo dimostrato, può portare un "trapiantato" a correre i 42 chilometri di una maratona. 
Ma sicuramente è in grado di migliorare sensibilmente la qualità della vita a qualsiasi cardiopatico. 
Ed è assurdo che un paese come l'Italia possa assicurare la riabilitazione a un così basso numero di pazienti. 
Spesso coloro che subiscono un attacco cardiaco ritengono che la loro vita, da quel momento in poi, sia destinata a non avere più sale: 
dicono le statistiche che l'87 per cento degli infartuati è pensionato o ha fatto richiesta per la pensione; 
che il 72 per cento ha annullato totalmente l'attività sessuale; 
che quasi tutti eliminano ogni forma di attività fisica. 
Tutto questo non ha senso. 
Soprattutto se si pensa che nella nostra società sono sempre più frequenti i casi di infarto nella fascia dei trenta-quarant'anni. 
Operazione a rischio zero. 
E nel contempo richiamare l'attenzione dell'opinione pubblica su una riabilitazione che è un po' considerata in Italia la cenerentola delle specialità mediche". 
Professor Pagliacci, come può il cuore "denervato" di un trapiantato consentire una performance quale quella di correre una maratona? 
"È vero, il cuore di un "trapiantato" è denervato. 
Per questo lo sforzo a cui si sottopone non deve essere mai improvviso e violento, ma lento e programmato. 
Con maggiore lentezza rispetto al normale, anche il cuore "trapiantato" può rispondere alle sollecitazioni dell'organismo e ciò attraverso la via umorale, per mezzo di sostanze liberate dalle ghiandole surrenali e veicolate al muscolo cardiaco con il flusso sanguigno. 
L'essenziale per Saverio Pallucca era di non superare mai le 150 pulsazioni al minuto. 
Perciò a ogni 300 metri di corsa, ha alternato 100 metri al passo ". 
C'era qualche rischio? 
"L'operazione era praticamente a rischio zero. 
Un medico ha corso sempre al fianco di Saverio. 
Erano predisposti continui contatti radio e i due sono stati seguiti da un pullmino con apparecchiature di pronto intervento". 
L'allenamento per la maratona ha migliorato le condizioni di Saverio Pallucca? 
"L'ultima coronarografia ha dimostrato che il diametro delle coronarie era aumentato sensibilmente, con ciò accentuando il flusso sanguigno al muscolo cardiaco. 
Saverio ha risposto al trapianto in maniera ottimale e vede ridotti al minimo anche gli inevitabili disturbi connessi all'assunzione quotidiana dei farmaci anti-rigetto. 
Ciclosporina e cortisone sono tossici per l'organismo anche se somministrati in dosi adeguate e personalizzate. 
Interferiscono sull'attività renale ed epatica, favoriscono il diabete, promuovono la decalcificazione delle ossa. 
I farmaci anti-rigetto hanno un effetto di indebolimento sulle difese immunitarie e il trapiantato è più esposto a infezioni, influenze. 
Ma anche in questo senso Saverio sta avendo ben pochi problemi". 
Maratona di New York l'atleta che ha partecipato col cuore nuovo 
Documento. 
La capitale mondiale del check-up. 
Rochester, nel Minnesota, è una città con 55 mila abitanti che vive e lavora esclusivamente in funzione della clinica più famosa del mondo e dei complessi sanitari che attorno ad essa ruotano. 
Qui, da ogni angolo della Terra, arrivano 300 mila pazienti all'anno "serviti" da 800 medici e da 14 mila impiegati. 
L'obiettivo? 
Il controllo più sofisticato della salute che si possa ottenere. 
Rochester Methodist Hospital uno dei due ospedali affiliati alla Mayo Clinic. 
Mayo Clinic è qui che si fa il check-up più famoso del mondo. 
Harwide Building qui sono ospitati tutti gli archivi. 
Conrad N. Hilton Building laboratori di ricerca e banca del sangue Murry e Leonie Guggenheim Building la facoltà di Medicina Saint Mary's Hospital il secondo ospedale affiliato alla Mayo Clinic Nella foto, i numerosi complessi che sorgono attorno alla clinica Mayo. 
Rochester, la città del Minnesota (USA) dove sorge questa famosa istituzione, vive praticamente in funzione della Mayo Clinic. 
Nella pagina a fianco, in alto, l'edificio che ospita la clinica Mayo; 
in basso, Leonard T. Kurland, il direttore del centro statistiche mentre mostra un registro su cui i fratelli Mayo, all'inizio del secolo, annotavano la storia clinica dei loro primi pazienti. 
Qui sotto, una delle sale di attesa in cui i candidati al check-up sostano prima di essere chiamati alla visita generale. 
Nella due foto piccole della pagina a fianco, il Dynamic Spatial Reconstructor un'apparecchiatura capace di ottenere l'immagine in tre dimensioni di un organo durante il suo funzionamento. 
Qui sotto, ecco come appare il cuore di un paziente "fotografato" con il DSR. 
L'attrezzatura è unica al mondo, è costata 5 milioni di dollari ed è stata messa a punto dai tecnici della clinica Mayo. 
Nelle due foto piccole della pagina a fianco: 
in basso, il centro elettronico che controlla lo smistamento delle migliaia di cartelle cliniche che ogni giorno devono essere esaminate dai medici. 
Ma alla clinica Mayo non tutto è affidato agli automatismi elettronici: 
qui sotto, un tecnico prepara con sistemi artigianali una provetta di vetro. 
Servizio di Henri Bovet Foto Gamma - F. Guenet Al gigantesco aeroporto di Chicago, ci vogliono venti minuti buoni per arrivare al cancello dove è in attesa il pullman per Rochester. 
Una lunga marcia tra corridoi troppo illuminati e intervallati da cartelli indicatori che promettono un'introvabile destinazione. 
Mano a mano che si va avanti si incontra una folla sempre più folta. 
Non c'è dubbio: 
la loro destinazione è la clinica Mayo. 
Molte le sedie a rotelle, ma occuparle non sono infermi nè paralitici, bensì persone perfettamente sane e in grado di camminare. 
È una specie di consuetudine, a Rochester. 
Ci si viene per riposarsi, curarsi, sarebbe quindi assurdo non approfittarne. 
La clinica Mayo, d'altronde, mette a disposizione dei propri clienti un vero esercito di infermieri la cui funzione è spingere sedie a rotelle in una città senza scale. 
Rochester è una pianura deserta, un oceano di cereali da cui emergono come isole le rare fattorie affiancate da silos metallici. 
All'improvviso balza agli occhi Mayo. 
L'antico, il nuovo, l'edificio, la cappella, tutto è Mayo. 
La città, rannicchiata ai piedi della clinica, non sarebbe niente senza di essa. 
Non si dice Rochester, Minnesota, ma Mayo: 
55 mila abitanti che vivono per e grazie a essa. 
La clinica più famosa del mondo è circondata da chilometri di strade: 
ogni strada porta lì, ma non si vede mai nessuno che passi per le vie. 
La vita è sotterranea. 
Rochester è un grande formicaio le cui gallerie conducono a Mayo. 
L'europeo frammisto alla folla sorride incredulo: 
non conosce ancora il mondo Mayo. 
Tutto qui è smisurato, inverosimile: 
14 mila impiegati, 800 medici e 300 mila pazienti ogni anno provenienti da ogni parte del mondo. 
Per dimagrire? 
Non proprio. 
La dieta Mayo, a base di frutta, non ha nulla a che vedere con questa clinica americana. 
Si tratta di un misterioso omonimo, maledetto a Rochester: 
Milioni di pazienti visitati in 108 anni. 
D'altronde il paziente bene informato sa che non viene qui per perdere chili ma per un check-up a cui, due volte su tre, si sottopone di sua iniziativa. 
Un po' di tempo libero è l'occasione per familiarizzare con la storia dei fratelli Mayo. 
Qui tutto è dedicato a loro: 
viali, auditori, piscina. 
In cima il carrillon. 
È stato il primo dei Mayo a portarlo dall'Inghilterra: 
William Worrall Mayo, stabilitosi all'inizio nel Missouri. 
Nominato chirurgo del terzo reggimento del Minnesota, il "piccolo medico" arrivò a Rochester, allora niente altro che una borgata, nel 1863. 
Gli piacque, ci restò, cominciò a esercitare la sua professione e nel 1880 aprì una clinica "fondata su una rigorosa etica medica". 
Charles e William divennero anch'essi chirurghi. 
William, il primogenito, occupa in città un posto d'onore: 
eroe della scienza ancora agli esordi, ipotecò la sua casa per comprarsi un microscopio. 
Lo strumento è stato fotografato ed è oggi appeso nella sala dei microscopi elettronici. 
Alla morte dei due fratelli, nel 1939, la clinica Mayo era già ciò che è adesso: 
un caposaldo della medicina. 
Roosevelt ci veniva regolarmente e, a tutt'oggi, alcune società di assicurazione, prima di stipulare una polizza-vita, cominciano a esigere un accreditatissimo "stato di salute Mayo". 
A frequentare la clinica sono persone di ogni ceto, presidenti e celebrità che si trovano gomito a gomito con la persona qualunque. 
vedere l'agricoltore accanto all'uomo d'affari, il francese accanto al giapponese. 
Tutti stanno in silenzio. 
Tutti aspettano pazientemente di essere chiamati. 
Se le cose filano lisce il check-up occupa una giornata, se no può durare anche quattro giorni. 
Agli stranieri viene proposto un interprete (ce ne sono quattro che parlano in totale trenta lingue). 
Ma si fa anche di più: 
ci si informa sulla pronuncia esatta del loro nome. 
Sulla scheda, tra segni cabalistici il patronimico in fonetica che nessuno potrà in questo modo storpiare. 
Alle 7,30 si sale al diciannovesimo piano. 
Si riempie un questionario molto dettagliato, il "Complete History Card" riguardante il proprio stato di salute: 
da questo documento comincia il vero e proprio check-up. 
Dopo un'attesa piuttosto lunga, la prima visita di un medico. 
È lui che, dopo una visita di tre quarti d'ora, fissa quello che vien chiamato il "menu dei test": 
una scelta tra 1500 direzioni di ricerche possibili. 
Lo studio del medico è piccolo, ma molto ben attrezzato. 
In un solo edificio ne esistono ben 1200 perfettamente identici e tutti sono sempre occupati. 
La prima domanda che ci viene rivolta è: 
"Volete cambiare medico?". 
Un interrogativo importante perché il medico scelto dovrà seguire attentamente il suo cliente per l'intera durata del check-up. 
Sarà lui che, alla fine degli esami, commenterà e analizzerà per un'ora i risultati e formulerà la diagnosi. 
Come ci viene spiegato da Joseph Kiely, caporedattore del "Mayo Clinic Letter" (un mensile che conta 200 mila abbonati), la relazione tra paziente e medico è qui di primaria importanza: 
"È da trent'anni che chiedo qual è la ragione del successo della Mayo e quasi sempre mi si risponde: 
i medici non hanno fretta, le diagnosi sono meticolose. 
Il tempo qui è davvero padrone: 
i medici non visitano mai più di quattro clienti al giorno". 
Dalle 10 alle 15,30 i test si susseguono. 
Alle 10,30 radiografie (quarto piano), poi le analisi del sangue e ciò che il medico ha scelto nel "menu". 
Un rumore infernale, simile al passaggio di un treno, risuona nei corridoi sotterranei che solcano Rochester. 
Sono i dossier dei pazienti che viaggiano con loro: 
25 mila buste di plastica inoltrate ogni giorno tra le 26 stazioni di una gigantesca rete pneumatica. 
Ogni medico è subito al corrente della diagnosi fatta dal suo collega; 
il paziente, sempre preceduto dal suo dossier, è indirizzato da un servizio all'altro. 
Il candidato al check-up passa per 19 piani e altrettanti esami specialistici e aspetta in lussuose sale d'attesa. 
Appesi ai muri, costose litografie fuori commercio e quadri impressionisti, dono di mecenati. 
Il costo degli esami è di 500 mila lire. 
Alla fine della corsa i dossier arrivano al secondo piano dove un esercito di specialisti in informatica registrano ogni giorno qualcosa come 14 mila nuovi dati che serviranno a realizzare una gran massa di statistiche, che sono pubblicate ogni anno dalla clinica Mayo (il doppio di quanto ne elaborino l'esercito e la marina messi insieme). 
Leonard T. Kurland, direttore del reparto di statistica, si diverte ogni tanto a sfogliare i dossier dei primi del secolo appartenuti ai fratelli Mayo: 
enormi volumi dove tutto veniva annotato e disegnato a mano. 
La clinica Mayo, pioniera nell'informatica (qui sono state messe a punto le prime schede perforate) conserva tutti i dossier dal 1907 a oggi "perché qualora un paziente ritorni i medici preferiscono leggere ciò che hanno scritto i colleghi". 
A esami ultimati si può finire la peregrinazione davanti al "credit counselor": 
è lui infatti che distribuisce gratuitamente i tagliandi che serviranno per pagare al paziente il suo soggiorno a Mayo. 
Basta domandarglieli. 
Il prezzo del check-up dipende dagli esami eseguiti: 
un bilancio di base costa circa 270 dollari; 
450 se si sono fatti parecchi test; 
900 se le ricerche sono state molto lunghe. 
"Siamo piuttosto flessibili sulla questione del prezzo", spiega Mark Brabes, il nuovo vicedirettore dell'equipe medica. 
"La volontà dei fratelli Mayo era quella di creare una clinica per poveri. 
Noi l'abbiamo rispettata". 
Da poco incaricato delle relazioni pubbliche, Mark Brabes conosce bene i meccanismi finanziari della clinica. 
Si sente che prova una piccola stretta al cuore quando racconta l'episodio del Nobel: 
A quell'epoca la clinica aveva rinunciato ai diritti su questo nuovo prodotto. 
Si pensava che non fosse regolare per Mayo accettare questo tipo di guadagno. 
Oggi, però, la medicina è sotto il controllo del marketing e Mayo deve anche tener conto dell'aggressività commerciale, a condizione, naturalmente, che i benefici siano consacrati alla ricerca". 
"Ricerca ed educazione", il motto di William Mayo. 
Nel 1985 sono stati impiegati nella ricerca 60 milioni di dollari: 
"Vogliamo stabilire nuove teste di ponte in medicina, ma fondate sul solido ideale dei nostri predecessori. 
Ci sono cose, infatti, che a Mayo non possono essere cambiate". 
Ogni anno il diploma a ben 160 medici. 
Altra "testa di ponte": 
l'insegnamento. 
Nel 1919 i fratelli Mayo crearono un programma di applicazione in accordo con l'Università del Minnesota. 
Dal 1972 la clinica ha le sue unità di insegnamento: 
ogni anno 160 medici si specializzano alla "Mayo Graduate School of Medecine", alla "Mayo Medical School", alla "Mayo School of Health Related Science", per un totale di 16 specializzazioni che sono il più valido biglietto da visita per un medico americano. 
"Purtroppo, il programma universitario di Mayo è caro: ogni studente ci costa 30 mila dollari l'anno", spiega Eugene Mayberry. 
"Per questo facciamo sempre di più appello alle offerte di ogni tipo. 
Cosa che fino al 1971 ci eravamo rifiutati di fare". 
Ma la Mayo Clinic è senz'altro ben lontana dalla miseria. 
Da trent'anni rifiuta qualunque aiuto federale: 
"È il prezzo che paghiamo per la nostra libertà". 
una Mayo Clinic è entrata in funzione a Jacksonville (Florida) nel settembre del 1986 e un'altra è stata creata a Scottsdale (Arizona) nell'estate del 1987. 
La visita finisce alle 19,30. 
Nei viali che conducono all'hotel la solita pubblicità: 
cartelli promozionali con la scritta "Prezzi speciali ai clienti della clinica" (come se esistesse qualcuno a Rochester che non lo fosse) e manifesti allettanti di ottimi ristoranti e trattorie. 
Ma alle 19,30 i ristoranti sono già chiusi. 
"Tutti cenano prima delle 19 per via dei test del giorno dopo", ci spiega una cameriera. 
Già perché tutti qui vivono seguendo il ritmo Mayo. 
È la clinica che ha portato l'acqua corrente, il sistema di fognature, l'aeroporto, la chiesa. 
La città le appartiene e la clinica non lascia spazio al turista. 
Questo è un agglomerato urbano singolarissimo: 
gli stessi residenti sembrano avere assunto le abitudini "monacali" dei pazienti; 
prima delle 20 si ritirano in bell'ordine nelle proprie case. 
Non è ancora cominciata la notte che già la città è sprofondata nel silenzio e nel deserto. 
Ma non gli chiedete qualcosa da bere. 
Si rifiuterà "per via del test". 
Sulla porta una targa: 
Parlarne con chi? 
Tutti dormono. 
Ricerche. 
A quanto ammontava il patrimonio dei Ciano? 
Un miliardo? 
Costanzo Ciano, padre di Galeazzo, ministro delle Comunicazioni dal 1925 al 1935 e in seguito presidente della Camera, secondo la maldicenza popolare era straordinariamente ricco. 
Una lettera firmata giunta da Genova il 4 agosto alla presidenza del Consiglio segnalò che Galeazzo Ciano, alla morte del padre avvenuta il 27 giugno 1939, aveva denunciato, per l'eredità lasciatagli da Costanzo, il valore di 100.000 lire. 
Tradotto in moneta corrente, 1 miliardo di lire del tempo equivarrebbe a circa 900 miliardi di oggi. 
Il patrimonio Ciano fu oggetto di indagine da parte della Commissione Casati. 
Per parare il colpo, Galeazzo scrisse una patetica lettera a Badoglio in cui elencò puntigliosamente quanto, a sua detta, gli aveva lasciato il padre: 
1) Tre quarti della Società tipografica del giornale Il Telegrafo di Livorno. 
3) Titoli industriali così ripartiti: 
Sono sicuro concludeva Galeazzo, che queste cifre, così lontane dalle astronomiche fantasie dei calunniatori anonimi, saranno dal sereno spirito di Vostra Eccellenza valutate non quale disonorante bottino di un profittatore, bensì come l'equo frutto di una vita interamente operosa. 
Lo stesso Galeazzo, nel memoriale di Verona, valutò l'eredità paterna complessivamente nella cifra, veramente modesta, di circa 8 milioni, a prescindere dal giornale che, come tutti i giornali, ha un valore molto aleatorio. 
Ma 8 milioni nel 1939 non sono una cifra modesta. 
Corrispondono a circa 7 miliardi di lire attuali. 
Inoltre, c'erano altre proprietà, come le ville a Livorno e Ponte a Moriano. 
Anche la commissione nominata da Mussolini prese di mira Galeazzo Ciano, disegnandone un ritratto un po' trucido. 
Pare che abusando del proprio ufficio, esso Ciano abbia atteso a un vastissimo giro di affari; 
Il ritratto è un'ulteriore vendetta nei confronti di Galeazzo, già condannato a morte. 
L'indagine non ebbe seguito. 
Nel 1944 il tribunale di Roma ordinò la confisca totale dei beni della famiglia Ciano. 
Gli eredi presentarono ricorso. 
La causa giunse in Cassazione. 
L'8 aprile 1948 la Corte affermò che non bastano considerazioni generiche e presuntive derivanti dall'esercizio di una carica, per ordinare la confisca. 
Secondo la Cassazione, non esistevano prove concrete che Galeazzo Ciano fosse colpevole dei reati previsti dalla legge 159 (cioè di aver concorso in modo determinante alla instaurazione e al consolidamento della dittatura fascista). 
Ci sono, è vero, (continua la Corte), i fatti a tutti noti, ci sono le massime di comune esperienza universalmente accettate. 
Ma è pacifico che queste massime non riguardano i fatti storici, la cui notorietà è sempre subiettiva. 
Così, in nome della subiettività della conoscenza storica, il ricorso venne accolto. 
Ricerche. 
E quale era il patrimonio del ras di Cremona? 
Farinacci, il più chiacchierato. 
Inquisito dalla commissione Casati, fu messo sotto inchiesta dalla Commissione speciale per la devoluzione allo stato dei beni di non giustificata provenienza istituita da Mussolini nella repubblica di Salò. 
La Commissione contestò a Farinacci di aver evaso il fisco per 3 milioni tra il 1926 e il 1943. 
Farinacci reagì con violenza alle accuse e sostenne, senza documentarlo, che le somme non dichiarate al fisco andavano ascritte alla voce spese generali del suo studio di avvocato. 
L'argomentazione era debole, ma Farinacci godeva della protezione dei tedeschi e il caso fu archiviato. 
Nel 1946 il tribunale di Cremona ordinò la confisca totale del patrimonio Farinacci che venne così censito: 
un appartamento a Milano in via Manara, una villa a Serapo, un appartamento a Napoli in via S. Agostino degli Scalzi, la totalità delle azioni della società editrice Cremona Nuova, il sontuoso edificio del giornale Il Regime Fascista, 6 milioni in buoni del tesoro e titoli, 15 bauli di indumenti, 13 casse di argenteria, valori pari a 6 milioni e mezzo di lire nelle cassette di sicurezza del Credito Italiano. 
Gli eredi, la moglie e il figlio ricorsero contro la confisca. 
La causa arrivò dinanzi alla corte di Cassazione, e il 22 gennaio 1952 fu pronunciata la sentenza. 
Per risultare colpevoli dei reati previsti dall'art. 2 della legge 159, sentenziò la Corte, si richiede un'attività non solo direttiva della vita politica italiana nel periodo 1922-1943 al governo e nel partito, ma di valore assolutamente determinante nell'azione del governo e del partito. 
Secondo la Cassazione, questo non era il caso di Farinacci, che era passibile, semmai, di confisca parziale. 
Il ricorso venne accolto. 
Fu così sancito che il ras di Cremona, il condottiero degli squadristi, l'unico autentico nazionalsocialista italiano (come amava definirsi), colui che da segretario del partito aveva avuto la capacità riconosciutagli dagli storici di rinsaldare il fascismo in modo da farlo uscire vincitore dalla crisi seguita al delitto Matteotti, quest'uomo non aveva svolto alcun ruolo assolutamente determinante. 
Il 12 novembre a Nassirya, una città dell’Iraq, i terroristi iracheni hanno fatto un attentato gravissimo. 
Parliamo degli attentati in Iraq nelle “Notizie dall’estero” di questo numero di dueparole. 
A Nassirya i terroristi hanno fatto esplodere un camion e un’automobile carichi di esplosivo contro la sede dei carabinieri italiani. 
I carabinieri erano in Iraq da 4 mesi per aiutare i cittadini iracheni. 
Il 18 novembre, a Roma, nella Basilica di San Paolo, c’è stato il funerale di Stato delle persone morte a Nassirya. 
Il Presidente della Repubblica, Carlo Azeglio Ciampi ha dichiarato il 18 novembre giornata di lutto nazionale. 
Metto le fette una accanto all'altra in un piatto da forno e le condisco con un filo d'olio. 
Sulle fette di pane metto la mozzarella tagliata a fettine; 
Su ogni fetta stendo un filetto di acciuga, spargo un po' di origano e metto nel forno per un quarto d'ora circa. 
Tolgo la crosta alle fette di pane, le metto in una pirofila e le copro con fette di mozzarella. 
Metto il burro in un tegamino, lo faccio sciogliere: 
Tolgo la pirofila dal forno e verso la salsa di alici sui crostini. 
Metto le fette di mozzarella fra una fetta e l'altra dei panini. 
Dispongo i panini in una pirofila e li metto in forno per un quarto d'ora. 
Infatti, il 3 gennaio del 1954 la RAI, Radiotelevisione italiana, ha cominciato a trasmettere le prime trasmissioni televisive. 
All’inizio del 1954 la televisione poteva essere vista solo in alcune regioni italiane: Piemonte, Lombardia, Liguria, Toscana, Umbria e Lazio. 
Alla fine del 1954 quasi la metà della popolazione italiana poteva vedere la televisione. 
Nel 1961 quasi tutti gli italiani potevano vedere la televisione. 
Quando è nata la televisione la maggior parte degli italiani aveva pochi soldi e perciò non poteva comprare il televisore. 
Per vedere le trasmissioni televisive le persone andavano nei bar, nei circoli, nelle sedi dei partiti politici. 
Spesso per vedere la televisione, le persone si riunivano la sera nelle case dei vicini che avevano potuto comprare il televisore. 
All’inizio la televisione aveva solo una rete, e poche trasmissioni. 
Dalle 17.30 alle 19 c’era il programma La TV dei ragazzi. 
La sera, alle 20.50 e alle 23 c'era il Telegiornale. 
Tra le 20.45 e le 23 c’erano le trasmissioni televisive. 
Nel novembre del 1961 nasce la seconda rete televisiva. 
Con la prima e la seconda rete le ore di trasmissione diventano 11 al giorno. 
Nel 1979 nasce la terza rete dedicata soprattutto ai programmi regionali. 
L’8 febbraio 2005, Abu Mazen e Ariel Sharon si sono incontrati a Sharm el Sheik, una città dell’Egitto, in Africa. 
Ariel Sharon è il capo del governo di Israele. 
Abu Mazen è il nuovo presidente dell’Anp, l’Autorità nazionale palestinese. 
Prima di Abu Mazen il presidente dell’Anp era Yasser Arafat. 
Abbiamo parlato della morte di Yasser Arafat nelle “Notizie dall’estero” del numero di dicembre 2004 di dueparole. 
I cittadini palestinesi hanno eletto Abu Mazen presidente dell’Anp il 9 gennaio 2005. 
Dopo le elezioni, Abu Mazen ha dedicato la sua vittoria alla memoria di Yasser Arafat. 
Durante l’incontro dell’8 febbraio a Sharm el Sheik, Abu Mazen e Ariel Sharon hanno detto che vogliono lavorare per favorire la pace tra israeliani e palestinesi. 
Israeliani e palestinesi combattono tra loro dal 1948, quando gli ebrei hanno fondato lo Stato di Israele su una parte della Palestina. 
Dal 1948 a oggi, i capi di governo israeliani e palestinesi hanno cercato di fare accordi di pace, molte volte. 
Però gli accordi non sono mai durati a lungo perché molte persone israeliane e molte persone palestinesi sono contrarie alla pace tra israeliani e palestinesi. 
Alla fine dell’incontro dell’8 febbraio Abu Mazen e Ariel Sharon si sono stretti la mano in segno di pace. 
A febbraio è uscito il nuovo disco di Norah Jones. 
Il titolo del disco è Feels like Home che significa “sentirsi a casa propria”. 
Norah Jones è nata a New York il 30 marzo 1979, ma è cresciuta in Texas, negli Stati Uniti d’America. 
Ha cominciato a cantare in chiesa quando era bambina. 
Si è laureata in pianoforte a Dallas, all’Università del North Texas. 
Nel 1999 si è trasferita a New York dove ha iniziato la sua carriera di cantante. 
Il primo disco di Norah Jones è del 2002 e si chiama Come away with me che significa “Vieni via con me”. 
Per il disco Come away with me ha ricevuto 5 Grammy Awards nel 2003. 
Ogni anno, negli Stati Uniti, i musicisti e i cantanti più bravi ricevono il Grammy Award. 
Il Grammy Award è un premio che ha la forma di un piccolo grammofono. 
Infatti Grammy è una parola inglese che significa “piccolo grammofono”. 
Award è una parola inglese che significa “premio”. 
Prima di andare a fare la spesa è utile scrivere su un foglio la lista di tutto quello che dobbiamo comprare. 
Così eviteremo di dimenticare cose necessarie e di comprare cose inutili. 
Scegliamo di fare la spesa in negozi e supermercati che hanno i locali sempre puliti e ordinati. 
Controlliamo che ogni alimento abbia sempre il cartellino o l'indicazione del prezzo. 
Controlliamo sempre la data di scadenza degli alimenti, soprattutto di quelli che si rovinano in poco tempo, per esempio il latte e i formaggi freschi. 
A volte, infatti, gli alimenti di queste offerte scadono dopo qualche settimana da quando noi li compriamo. 
Nei supermercati, i banchi dei surgelati si trovano alla fine del percorso che siamo obbligati a fare. 
Infatti è sempre consigliabile comprare i surgelati quando abbiamo già finito di fare la spesa. 
Inoltre teniamo tutti i surgelati insieme, in un sacchetto, separati dagli altri alimenti. 
Ricordiamoci di ritirare lo scontrino fiscale, quando usciamo dal negozio o dal supermercato. 
Quando arriviamo a casa, suddividiamo subito la spesa e conserviamo ogni cosa. 
Mettiamo in un luogo fresco e buio gli alimenti che si conservano per un tempo abbastanza lungo. 
Riuniamo tutti gli alimenti che vanno in frigorifero, così apriremo lo sportello una volta sola. 
Noi di dueparole vogliamo dare alcuni consigli ai nostri lettori per ridurre i consumi e per risparmiare 
Diminuiamo un po' il consumo di olio, grassi, formaggi, uova, zuccheri e liquori. 
Aumentiamo il consumo delle verdure fresche e dei legumi secchi, come fagioli, ceci, lenticchie e piselli. 
Sostituiamo un po' per volta le lampadine tradizionali, a incandescenza, con lampade fluorescenti compatte. 
Le lampade fluorescenti compatte sono un nuovo tipo di lampade per illuminare case, uffici ecc. 
Una lampada fluorescente compatta a 20 watt dà la stessa luce di una lampadina a incandescenza normale di 100 watt. 
Le lampade fluorescenti compatte perciò fanno diminuire il consumo di energia e il costo della bolletta della luce. 
Questi detersivi si trasformano facilmente in sostanze che non inquinano fiumi e mari. 
Possiamo conservare più a lungo la lavatrice e la biancheria, se facciamo funzionare la lavatrice in modo corretto. 
In questo modo possiamo anche ridurre i consumi di energia e diminuire l'inquinamento dell'ambiente. 
Usiamo la lavatrice a pieno carico, cioè riempiamo completamente di biancheria sporca il cestello della lavatrice. 
I ricercatori che lavorano per l’Istat, Istituto nazionale di statistica, hanno presentato il rapporto annuale del 2003. 
Il rapporto contiene i risultati delle ricerche dell’Istat sulla situazione dell’Italia degli ultimi anni. 
Secondo i ricercatori, in Italia le persone vivono più a lungo rispetto ad altri paesi europei. 
Inoltre negli ultimi anni sono aumentati i posti di lavoro, soprattutto per le donne. 
Rispetto al passato le famiglie spendono più soldi per le spese sanitarie e per pagare le imposte locali, per esempio le imposte comunali e le imposte regionali. 
Infine le famiglie italiane preferiscono usare i loro risparmi per comprare case o terreni invece di fare altri tipi di investimento. 
Però in Italia due milioni e mezzo di famiglie vivono in condizioni di povertà. 
Negli ultimi anni in Italia sono aumentati gli immigrati, cioè gli stranieri che dai loro paesi si trasferiscono in Italia per cercare lavoro e migliori condizioni di vita. 
Sono aumentate anche le persone che fanno volontariato, cioè dedicano parte del loro tempo libero alle persone in difficoltà, per esempio i poveri o gli ammalati. 
Dal mese di dicembre 2003 possiamo vedere al cinema il film Alla ricerca di Nemo. 
Il film Alla ricerca di Nemo racconta la storia di un pesciolino che si chiama Nemo. 
Nemo vive nell'oceano insieme al suo papà Il papà di Nemo si chiama Marlin. 
Nemo è un pesce pagliaccio. 
Il pesce pagliaccio si chiama così perché è rosso e bianco come la faccia di un pagliaccio. 
Un giorno un nuotatore subacqueo cattura Nemo per metterlo in un acquario. 
Il papà di Nemo si mette subito a cercare Nemo. 
Una pesciolina che si chiama Dory aiuta il papà di Nemo a cercare Nemo. 
Il papà di Nemo e Dory devono superare molti ostacoli per riuscire a trovare Nemo. 
Se volete sapere se il papà di Nemo e la pesciolina Dory riescono a trovare il pesciolino Nemo andate al cinema a vedere Alla ricerca di Nemo. 
Oltre alle barriere architettoniche, esistono molte altre barriere. 
Per esempio esistono le barriere linguistiche, le barriere culturali, le barriere sociali, le barriere tecnologiche eccetera. 
Queste barriere impediscono alle persone disabili di partecipare alla vita culturale e sociale. 
Secondo noi di dueparole queste barriere sono molto gravi perché limitano la libertà di alcune persone disabili. 
Perciò nel prossimo numero di dueparole parleremo delle barriere che impediscono ad alcune persone disabili di partecipare attivamente alla vita culturale, sociale e politica italiana. 
Amnesty International è un'organizzazione internazionale di persone che difendono i diritti umani. 
Quest'organizzazione è nata il 28 maggio del 1961 a Londra perché alcuni Paesi del mondo non rispettano i diritti umani. 
Un avvocato britannico, Peter Benenson, ha lavorato per far nascere Amnesty International. 
I diritti umani più importanti sono: il diritto di vivere, di pensare, di esprimere le proprie idee politiche e religiose. 
L’indirizzo del sito Internet della sezione italiana di Amnesty International è: www.amnesty.it. 
“Appuntamento a Belleville” Dal 26 settembre 2003, al cinema puoi vedere un nuovo film. 
Questo film è un cartone animato per bambini e per adulti. 
Appuntamento a Belleville racconta la storia di un bambino che vive con la nonna in un quartiere della periferia di Parigi, in Francia. 
La nonna non sa cosa fare per rendere felice Champion. 
La nonna cerca di divertire Champion con la musica. 
Ma la musica e il cane non riescono a rallegrare Champion. 
La nonna capisce che a Champion piace pedalare, gli regala un triciclo, così Champion può pedalare. 
Gli anni passano, Champion cresce e diventa un ciclista molto bravo. 
Infatti partecipa al Tour de France, cioè al Giro ciclistico della Francia. 
Durante una salita molto faticosa del giro della Francia, Champion si ferma. 
Alcune persone rapiscono Champion e lo portano a Belleville, una città americana. 
La nonna cerca Champion con l’aiuto del cane Bruno. 
Arriva a Belleville e conosce tre anziane signore che facevano le cantanti a Belleville quando erano giovani. 
Le tre signore erano chiamate Les triplettes de Belleville. 
Le tre signore di Belleville aiutano la nonna a cercare Champion e a liberarlo dai suoi rapitori. 
Nonna Souza riuscirà a ritrovare Champion con l’aiuto del cane Bruno e delle tre signore di Belleville? 
Se vuoi saperlo, vai al cinema a vedere il film Appuntamento a Belleville. 
Ariel Sharon e Abu Mazen accettano un piano di pace. 
Il 4 giugno di quest’anno ad Aqaba, una città della Giordania, Ariel Sharon e Abu Mazen hanno accettato un piano di pace internazionale. 
Parliamo della road map nella pagina “Notizie dall’estero” di questo numero di dueparole. 
Ariel Sharon è il capo del governo dello Stato di Israele. 
Dopo aver accettato il piano di pace, Ariel Sharon e Abu Mazen si sono stretti la mano in segno di pace. 
Quando si sono stretti la mano c’era anche George W. Bush, il presidente degli Stati Uniti d’America. 
Per molti mesi, su Raidue, bambini e adulti hanno potuto vedere il programma televisivo Art Attack. 
Il titolo del programma è inglese e significa “Attacco d’arte”. 
Giovanni Muciaccia è nato a Foggia nel 1969, vive a Roma e lavora in televisione dal 1992. 
Oltre ad Art Attack, Giovanni Muciaccia presenta la trasmissione televisiva Disney Club con Carolina Di Domenico. 
Nel programma Art Attack Giovanni Muciaccia insegnava ai bambini a fare disegni e a realizzare oggetti con materiali molto semplici. 
per esempio, la colla, le matite, i colori, i fogli di carta colorata eccetera. 
Molti bambini che volevano imparare a disegnare e a fare cose nuove e originali hanno seguito con passione il programma televisivo Art Attack. 
Lo smog, il sole, l'acqua di mare, il cloro dell'acqua della piscina sporcano e rovinano i capelli. 
Usiamo prodotti di buona qualità, adatti al nostro tipo di capelli. 
Per proteggere i capelli dal sole e dall'acqua di mare ci sono prodotti a base di oli che possiamo comprare in profumeria. 
Mettiamo questi prodotti sui capelli prima di prendere il sole e di fare i bagni di mare. 
La sera poi laviamo i capelli con uno shampoo delicato. 
Asciughiamo i capelli con aria tiepida, tenendo l'asciugacapelli a 20 centimetri di distanza. 
e i capelli sono fragili e rovinati, possiamo usare l'henné neutro. 
L'henné è una radice indiana che rinforza i capelli. 
Possiamo comprare l'henné in profumeria o in erboristeria. 
Chiediamo informazioni precise su come usare l'henné sui capelli. 
Se i capelli sono grassi, possiamo preparare una miscela con un uovo sbattuto e il succo di un limone. 
Versiamo questa miscela sui capelli prima di lavarli: 
il limone secca i capelli e l'uovo dà proteine. 
Se invece i capelli sono secchi, compriamo in profumeria e usiamo una volta al mese il midollo di bue. 
Il 24 maggio 2003, a Vicchio, vicino a Firenze, c’è stato un Convegno dedicato a don Lorenzo Milani. 
Il titolo del Convegno era: “Don Lorenzo Milani 1923-2003: la difesa dei diritti della persona oggi”. 
Con il Convegno, gli organizzatori hanno voluto ricordare don Lorenzo Milani e le sue opere. 
Infatti quest’anno ricorre l’80° anniversario della nascita di don Lorenzo Milani. 
Il Sindaco di Vicchio, Alessandro Bolognesi, ha consegnato al nipote di don Milani, il Giotto d’oro. 
Presso la Biblioteca Comunale di Vicchio c’è il Centro di Documentazione don Milani e Scuola di Barbiana. 
Chi vuole conoscere le attività del Centro può collegarsi al sito internet www.centrodonmilani.org. 
Sbucciamo la mela, la pera, le pesche e le banane e tagliamole a pezzetti. 
Mettiamo nel frullatore la frutta, il ghiaccio, lo yogurth o il latte. 
Accendiamo il frullatore e facciamo frullare tutto per uno o due minuti. 
Che cosa serve - un ananas piccolo - 2 bicchieri di latte - 2 cubetti di ghiaccio - 2 cucchiai di zucchero. 
Tagliamo l'ananas, prima a fette, poi a dadini. 
Mettiamo nel frullatore i dadini di ananas, i 2 bicchieri di latte, i cubetti di ghiaccio e i 2 cucchiai di zucchero. 
Accendiamo il frullatore e facciamo frullare tutto per uno o due minuti. 
Dal 1989 al 1997 alcuni studiosi ed esperti dell'Università di Roma " La Sapienza " hanno pubblicato il giornale dueparole. 
Il giornale stampato arrivava a casa dei lettori per posta. 
Nel mese di febbraio 1997 i redattori di dueparole hanno smesso di pubblicare il giornale perché non avevano i soldi necessari per continuare a stamparlo. 
Nel 1998 alcuni redattori di dueparole hanno fondato l'associazione " Parlar chiaro ". 
Da dicembre 2002 questi redattori hanno deciso di pubblicare dueparole su Internet. 
Chi vuole può leggere e stampare gli articoli di dueparole con il computer. 
Secondo la Costituzione della Repubblica italiana tutti i cittadini sono uguali e hanno gli stessi diritti. 
Un diritto fondamentale di ogni cittadino è capire bene il significato delle parole e delle frasi dei testi scritti e parlati. 
Infatti molti testi sono fondamentali per partecipare alla vita sociale. 
Devono cioè parlare e scrivere in modo semplice, chiaro e preciso. 
Devono usare parole conosciute da tutti, fare frasi brevi e dare le informazioni necessarie a chi legge o ascolta per capire bene il significato dei testi. 
Tutti noi possiamo incontrare grandi difficoltà nel capire bene il significato di alcuni testi, scritti o parlati. 
Queste difficoltà aumentano se i testi sono scritti in modo difficile, oscuro e complesso. 
Soprattutto le persone con problemi linguistici o straniere hanno bisogno di testi scritti in modo chiaro, semplice, preciso. 
Per esempio, queste persone sono gli stranieri immigrati in Italia da poco tempo, che conoscono poco la lingua italiana. 
Oppure sono ragazzi o adulti italiani che hanno studiato poco o male e non capiscono i testi difficili. 
Oppure sono persone disabili, che hanno una riduzione delle capacità fisiche e mentali. 
Dal 24 ottobre puoi vedere al cinema un nuovo film. 
Il titolo del nuovo film è Caterina va in città. 
Il film Caterina va in città racconta la storia di una ragazza che si chiama Caterina. 
Caterina ha 13 anni ed è nata e cresciuta in un piccolo paese della provincia di Viterbo, nel Lazio. 
A Caterina piace molto cantare e ascoltare la musica classica. 
Caterina si trasferisce a Roma con suo padre e sua madre. 
Caterina è timida e insicura, ma dopo un po’di tempo fa amicizia con le sue nuove compagne di scuola. 
Le compagne di scuola di Caterina, non sono buone amiche perché fanno soffrire Caterina. 
Le compagne di scuola di Caterina non conoscono bene Caterina e vogliono cambiare il modo di essere di Caterina. 
Il padre di Caterina vuole scegliere gli amici per Caterina, e non aiuta Caterina a fare le scelte giuste. 
Dopo molte delusioni, Caterina impara a scegliere da sola gli amici, a essere più sicura e più forte e a realizzare i suoi sogni. 
Nel film Caterina va in città recitano attori italiani bravi e famosi. 
L’attrice che fa la parte di Caterina si chiama Alice Teghil. 
L’attrice Alice Teghil recita per la prima volta in questo film. 
L'8 dicembre la cantante Cesaria Evora ha fatto un concerto all'Auditorium di Roma. 
Il concerto serviva per aiutare i bambini poveri di tutto il mondo ad andare a scuola e a non morire di fame. 
I responsabili del Programma Alimentare Mondiale aiutano le persone che soffrono la fame in tutto il mondo. 
Inoltre i responsabili del Programma Alimentare Mondiale aiutano i bambini ad andare a scuola. 
La cantante Cesaria Evora è nata il 27 agosto 1941 a Capo Verde. 
Capo Verde è un arcipelago, cioè un gruppo di isole molto vicine tra di loro. 
L'arcipelago di Capo Verde si trova vicino alle coste dell'Africa occidentale. 
Cesaria Evora canta quasi tutte le sue canzoni nella lingua di Capo Verde. 
La lingua di Capo Verde è il creolo portoghese. 
Il creolo portoghese è un misto di lingua portoghese e di lingua africana. 
Il primo disco di Cesaria Evora è del 1988 e si chiama La Diva aux pieds nus. 
Il Campionato mondiale di calcio è il torneo di calcio più importante e famoso nel mondo. 
Il campionato mondiale di calcio di quest’anno è il diciottesimo Campionato mondiale. 
Infatti, nel 1930 l’Uruguay organizzò il primo Campionato mondiale di calcio. 
Dal 1930, ogni 4 anni, un Paese diverso organizza il Campionato mondiale di calcio. 
Quest’anno, la Germania organizza il Campionato mondiale di calcio. 
Il Campionato del 2006 inizia il 9 giugno, a Berlino. 
Le squadre nazionali di calcio dei Paesi di tutto il mondo giocheranno le partite in varie città tedesche. 
ad esempio, giocheranno a Monaco, a Berlino, ad Amburgo, a Lipsia. 
La squadra nazionale italiana di calcio giocherà la prima partita del Campionato mondiale il 12 giugno, ad Hannover, con il Ghana. 
Le due squadre più forti del torneo giocheranno la partita finale del Campionato mondiale di calcio il 9 luglio, a Berlino. 
La squadra che vincerà la partita finale vincerà la Coppa del mondo. 
Il premio Nobel è uno dei premi più importanti del mondo. 
Il premio Nobel prende il nome dallo studioso svedese Alfred Nobel che ha inventato la dinamite nel 1866. 
Il premio Nobel è nato nel 1900 in Svezia. 
Dal 1900 molte persone hanno ricevuto i premi Nobel. 
Finora solo 12 donne hanno vinto il premio Nobel per la pace. 
Per esempio, Madre Teresa di Calcutta ha vinto il premio Nobel per la pace nel 1979. 
Madre Teresa di Calcutta era una suora cattolica albanese che aiutava gli ammalati e i poveri dell’India. 
Rigoberta Menchu ha vinto il premio Nobel per la pace nel 1997. 
Rigoberta Menchu è una donna del Guatemala che ha lottato per la libertà dei contadini del suo paese. 
Il premio Nobel è uno dei premi più importanti del mondo. 
Alfred Nobel ha creato una fondazione che assegna ogni anno i premi Nobel. 
Alfred Nobel è lo studioso svedese che ha inventato la dinamite nel 1866. 
Alfred Nobel era molto ricco e si interessava di letteratura, di ingegneria e di scienze. 
Ogni anno un gruppo di studiosi assegna il premio Nobel a ricercatori, medici, scrittori e persone che lavorano per la pace nel mondo. 
Ci sono diversi tipi di premi: per la fisica, la chimica, la medicina, la letteratura e la pace. 
Il premio Nobel è nato nel 1900 in Svezia. 
Dal 1900 a oggi molte persone in tutto il mondo hanno vinto il premio Nobel. 
L’ultimo scrittore italiano che ha vinto il premio Nobel è stato Dario Fo nel 1997. 
L'Oms fa ricerche sui problemi che riguardano la salute. 
Con queste ricerche l'Oms cerca di migliorare le condizioni di vita e di salute delle persone di tutto il mondo. 
L'Oms ha scritto alcune regole che ci insegnano a usare bene gli alimenti. 
Prima di toccare gli alimenti laviamoci bene le mani. 
Se non mangiamo subito gli alimenti cotti, dobbiamo conservarli bene: 
Poi conserviamoli nel frigorifero, per 2 o 3 giorni, in recipienti di vetro o di plastica per alimenti. 
Oppure surgeliamoli, se abbiamo un frigorifero con un buon surgelatore. 
Togliamo dal frigorifero gli alimenti e lasciamoli a temperatura ambiente per un po' di tempo. 
Che cosa possiamo fare in estate se vogliamo partire per le vacanze e abbiamo un cane o un gatto? 
La cosa migliore per l'animale è portarlo in vacanza con noi. 
Per trasportare i gatti ci sono cestini chiusi con uno sportello che lasciano passare l'aria necessaria per respirare. 
Nei treni, negli aerei, nelle navi, ci sono reparti appositi per i cani, i gatti e altri animali domestici. 
Ci sono molti alberghi e pensioni che accettano gli animali. 
Visitiamo il sito della Lega Nazionale per la Difesa del Cane www.legadelcane.org per sapere i nomi degli alberghi che accettano gli animali nella nostra città. 
Nelle grandi città ci sono cooperative di giovani che si prendono cura a pagamento dei nostri animali quando partiamo. 
Questi giovani vengono a casa nostra finché siamo via, e danno cibo e acqua al nostro gatto o cane e lo portano a passeggio. 
A Roma, per esempio, ci sono la cooperativa LeMuse (telefono 06-87186077) e la cooperativa Masterdog (telefono 06-58202122) a cui chiedere informazioni. 
Elie Wiesel è uno scrittore ebreo, nato nel 1928 a Sighet, in Romania, in Europa. 
Durante la seconda guerra mondiale, i tedeschi hanno occupato il suo paese e hanno portato Elie Wiesel, e la sua famiglia nel campo di concentramento di Auschwitz. 
Wiesel si è salvato dallo sterminio e alla fine della guerra, nel 1945, è andato a vivere in Francia. 
Ha studiato letteratura e filosofia ed è diventato giornalista. 
Nel 1958 ha pubblicato il suo primo libro La notte. 
In questo libro Wiesel racconta la sua esperienza di prigioniero nei campi di concentramento. 
Nel 1986 Elie Wiesel ha vinto il premio Nobel per la pace per il suo impegno nel ricordare lo sterminio degli ebrei durante la seconda guerra mondiale. 
Lula da Silva ha 57 anni ed è il capo del Partito dei lavoratori, un partito socialista, cioè di sinistra. 
Lula da Silva si occupa di politica da molti anni. 
Da giovane ha fatto l’operaio e nel 1975 è diventato il capo del sindacato degli operai brasiliani. 
Nel 1980 ha fondato il Partito dei lavoratori per difendere i diritti di tutti i lavoratori brasiliani. 
Lula da Silva si era presentato alle elezioni per diventare Presidente del Brasile anche nel 1989, nel 1994 e nel 1998, ma è stato eletto. 
Michelangelo Merisi era nato a Caravaggio, un paese che si trova vicino a Bergamo, in Lombardia, nel 1571. 
Ha lavorato anche a Napoli e a Malta, un’isola del mare Mediterraneo. 
La vita di Caravaggio è stata piena di avventure e di pericoli. 
Caravaggio ha rischiato molte volte di andare in prigione perché aveva un carattere impulsivo e un po’violento. 
Caravaggio è morto nel 1610 a Porto Ercole, una spiaggia della Toscana. 
Il modo di dipingere di Caravaggio è diverso dal modo di dipingere di altri artisti della sua epoca. 
Infatti il Caravaggio dipingeva in modo originale le figure e dava molta importanza alla luce. 
Tra le opere più famose di Caravaggio ricordiamo la Conversione di San Paolo e la Crocifissione di San Pietro. 
Queste opere stanno nella chiesa di Santa Maria del Popolo a Roma. 
Duccio da Buoninsegna è stato un grande artista, maestro della scuola di pittura di Siena. 
Non sappiamo la data precisa della nascita di Duccio. 
Sappiamo però che è nato dopo la metà del Duecento. 
Una delle opere più importanti di Duccio è la Madonna Rucellai, conservata a Firenze, nel museo degli Uffizi. 
La Madonna Rucellai è un grande dipinto su legno che rappresenta la Madonna seduta su un trono con il Gesu Bambino in braccio. 
Un altro dipinto famoso è la Maestà esposta a Siena nel Museo dell’Opera del Duomo. 
Nei suoi dipinti Duccio è influenzato dallo stile di Cimabue, un altro grande pittore del Duecento. 
Lorenzo Milani è nato a Firenze il 27 maggio 1923. 
Nel 1930 la famiglia Milani si trasferì a Milano dove Lorenzo frequentò le scuole. 
Nel 1942, la famiglia Milani tornò a Firenze. 
A Firenze, nel novembre del 1943, Lorenzo entrò in seminario e nel luglio del 1947 diventò sacerdote. 
Il primo incarico di Lorenzo Milani fu di fare il prete a S. Donato (Firenze). 
A S. Donato don Milani trovò contadini e operai senza istruzione, giovani sfruttati, che lavoravano anche di notte, senza nessuna garanzia e assicurazione. 
Don Milani notava che tutte queste persone si allontanavano sempre più dalla Chiesa e dalla fede cristiana. 
A S. Donato don Milani fondò una Scuola popolare. 
Anche a Barbiana, nel 1955, appena arrivato, don Milani fondò una scuola: la Scuola di Barbiana. 
In questa scuola insegnava ai bambini e ai ragazzi innanzitutto la lingua italiana e le lingue straniere. 
Nell’aprile del 1958, don Milani pubblicò il libro Esperienze Pastorali. 
In Esperienze Pastorali don Milani notava e spiegava le ragioni della lontananza delle masse contadine e operaie dalla Chiesa e dalla fede cristiana. 
Nel 1965-1966, don Milani fu processato e condannato per “apologia di reato”. 
Nel maggio del 1967 uscì il libro della Scuola di Barbiana Lettera a una professoressa che parlava della scuola italiana e di tutti i suoi problemi. 
Poco dopo, il 26 giugno 1967, a soli 44 anni, don Lorenzo Milani morì a Firenze. 
Alla scuola veneta appartenevano pittori importanti come Giovanni Bellini e Giorgione. 
Tutti questi pittori erano nati e dipingevano in Veneto. 
La data di nascita di Tiziano non è sicura. 
Secondo gli studiosi Tiziano è nato intorno al 1490 a Pieve di Cadore, un piccolo paese di montagna del Veneto. 
Quando era molto giovane, Tiziano ha imparato a dipingere nella scuola di Giovanni Bellini, a Venezia. 
A Venezia ha lavorato anche con il famoso pittore Giorgione. 
A Roma Tiziano ha conosciuto il grande artista Michelangelo. 
Nel 1516 Tiziano è diventato maestro di pittura nella scuola di Giovanni Bellini, a Venezia e ha dipinto molte opere. 
Nel 1576 Tiziano è morto di peste, una grave malattia infettiva, a Venezia. 
Renzo Piano è un architetto italiano famoso in tutto il mondo. 
Renzo Piano è nato a Genova il 14 settembre 1937 da una famiglia di costruttori. 
Renzo Piano ha studiato alla scuola di architettura dell’Istituto Politecnico di Milano. 
Renzo Piano ha progettato e realizzato opere, costruzioni, musei e palazzi in tutto il mondo. 
Renzo Piano ha lavorato a Parigi con l’architetto inglese Peter Rice. 
Insieme a Rice ha progettato e realizzato il famoso museo di arte moderna e contemporanea chiamato Georges Pompidou dal nome del vecchio Presidente della Repubblica francese 
Molte mostre in grandi città dell’Europa e degli Stati Uniti d’America, in Giappone e in Australia illustrano il suo lavoro. 
Renzo Piano ha anche vinto molti premi in Italia e all’estero. 
Dal 1994 Renzo Piano è ambasciatore dell’Unesco per l’architettura. 
Saddam Hussein è nato a Tikrit, in Iraq, nel 1937 ed è di religione islamica. 
Dal 1979 Saddam Hussein è il Presidente dell’Iraq. 
In pochi anni è diventato un dittatore, cioè è riuscito ad avere tutto il potere nello stato iracheno. 
Saddam Hussein è anche capo dell’esercito, è il presidente del partito unico Baath, ed è il presidente del Consiglio del Comando della Rivoluzione (CCR). 
Saddam Hussein ha fatto entrare nel CCR molti suoi familiari e amici. 
Così il CCR approva tutte le decisioni di Saddam Hussein. 
Da quando è Presidente dell’Iraq, Saddam Hussein ha preso molte decisioni importanti. 
Ha tolto ai privati i giacimenti di petrolio e li ha fatti diventare proprietà dello stato iracheno. 
Ha diviso la terra tra i contadini e ha eliminato le grandi proprietà. 
Negli anni scorsi Saddam Hussein ha comprato armi e macchinari da molte industrie europee, americane e sovietiche. 
Così l’esercito iracheno è diventato l’esercito più forte dei paesi arabi. 
Le armi chimiche sono gas velenosi che possono uccidere in pochi minuti le persone che li respirano o li assorbono attraverso la pelle. 
Le leggi internazionali proibiscono a tutti i governi di usare le armi chimiche. 
Nel 1980 Saddam Hussein ha dichiarato guerra all’Iran per impadronirsi di alcuni terrirori iraniani. 
La guerra è durata 8 anni e ha provocato circa un milione di morti e molti danni. 
Nel 1990 Saddam Hussein ha ordinato all’esercito iracheno di invadere il Kuwait. 
L’Onu ha condannato l’invasione del Kuwait e ha deciso di bloccare il commercio tra l’Iraq e gli altri Paesi. 
Dopo molti tentativi inutili di risolvere i problemi con le trattative diplomatiche, nel novembre 1990, l’Onu ha autorizzato la guerra contro l’Iraq. 
La guerra è cominciata nel 1991 ed è durata due mesi. 
Nel 1991, alla guerra contro l’Iraq hanno partecipato le forze armate di 28 Paesi. 
Le forze armate dei 28 Paesi erano comandate dai capi militari degli Stati Uniti d’America (Usa). 
Gli articoli di dueparole sono scritti per persone che hanno difficoltà a leggere i giornali italiani. 
A volte gli articoli dei giornali sono lunghi e contengono parole difficili. 
Le persone che hanno difficoltà a leggere e a capire testi scritti in lingua italiana sono molte. 
Queste persone fanno fatica a leggere e a capire gli articoli dei giornali che sono troppo lunghi e che contengono parole difficili. 
Sono persone italiane, adulti o bambini, che hanno problemi di lettura e di comprensione dei testi scritti. 
Oppure sono persone straniere che lavorano in Italia e non conoscono ancora bene la lingua italiana. 
Oppure sono persone straniere che cominciano a studiare la lingua italiana, in Italia o all'estero, e perciò hanno bisogno di leggere testi semplici e chiari. 
Tutti noi possiamo incontrare grandi difficoltà nel capire bene il significato di alcuni testi, scritti o parlati. 
Queste difficoltà aumentano se i testi sono scritti in modo difficile, oscuro e complesso. 
Soprattutto le persone con problemi linguistici o straniere hanno bisogno di testi scritti in modo chiaro, semplice, preciso. 
Per esempio, queste persone sono gli stranieri immigrati in Italia da poco tempo, che conoscono poco la lingua italiana. 
Oppure sono ragazzi o adulti italiani che hanno studiato poco o male e non capiscono i testi difficili. 
Oppure sono persone disabili, che hanno una riduzione delle capacità fisiche e mentali. 
Coetzee ha vinto il premio Nobel per la letteratura del 2003 
Lo scrittore sudafricano John Maxwell Coetzee ha ricevuto il premio Nobel per la letteratura per il 2003. 
Coetzee è nato a Città del Capo in Sudafrica, il 9 febbraio 1940. 
Suo padre era un avvocato, sua madre faceva l'insegnante. 
Coetzee ha studiato in Inghilterra, dove ha fatto il programmatore di computer. 
Coetzee ha iniziato a scrivere romanzi nel 1974 e ha vinto molti premi importanti in tutto il mondo. 
Oltre al premio Nobel, ha vinto molti premi in tutto il mondo. 
Anche in Italia ha ricevuto molti premi: per esempio il Premio Feronia, il Premio Scanno, il Premio Grinzane eccetera. 
Il primo romanzo importante di Coetzee è Aspettando i barbari del 1980. 
In questo romanzo Coetzee affronta il problema dei rapporti tra giustizia e governo. 
Il romanzo più famoso di Coetzee è Vergogna del 1999. 
Questo romanzo è stato pubblicato in Italia dalla casa editrice Einaudi nel 2002. 
Nei suoi romanzi Coetzee parla del problema dell’apartheid. 
Apartheid è una parola dell’afrikaans, la lingua ufficiale della Repubblica sudafricana. 
L’apartheid è la separazione razziale tra la popolazione bianca e la popolazione nera del Sudafrica. 
Dopo i mesi dell'inverno le piante d'appartamento hanno bisogno di molte cure. 
Se il tempo è bello, in marzo, possiamo tenere aperte le finestre per alcune ore ogni giorno. 
Così le piante si abituano poco per volta all'aria fresca. 
Poi possiamo portare le piante all'aperto, in un luogo riparato. 
Ogni anno o al massimo ogni due anni dobbiamo cambiare il vaso delle piante d'appartamento. 
Il nuovo vaso deve essere poco più grande di quello vecchio. 
Mettiamo un po' di ghiaietta sul fondo del nuovo vaso. 
Mettiamo un po' di terriccio fresco sopra la ghiaietta. 
Possiamo usare un coltello per staccare lentamente la terra dalle pareti del vaso. 
Facciamo attenzione a non sciupare le radici, a non rompere il fusto e i rami della pianta. 
Per questo appoggiamo una mano sulla terra del vaso e tratteniamo tra le dita il fusto della pianta. 
Se facciamo fatica a far uscire la pianta dal vaso possiamo rompere il vaso con un martello. 
Appoggiamo la pianta sopra il terriccio che abbiamo messo nel vaso nuovo. 
Usiamo altro terriccio fresco per riempire tutto il vaso. 
Smuoviamo la terra dei vasi per far penetrare bene il concime. 
Leggiamo attentamente le istruzioni che sono scritte sulla confezione dei concimi. 
Le rose sono fiori belli, ma molto delicati. 
Infatti insetti e malattie possono danneggiare le piante delle rose, soprattutto in aprile e maggio. 
Le cocciniglie sono insetti che si attaccano ai rami e alle foglie e che si nascondono sotto piccoli scudi bianchi. 
Le cocciniglie succhiano la linfa della pianta, che così si indebolisce. 
Gli afidi sono insetti verdi che si posano sui boccioli e sui rami nuovi delle rose. 
Anche gli afidi succhiano la linfa della pianta, che così si indebolisce. 
Essa ricopre le foglie e i boccioli delle rose, che perciò appassiscono. 
Per togliere le cocciniglie, basta pulire i rami e le foglie con un batuffolo di cotone bagnato con alcol. 
Per eliminare gli afidi, il mal bianco e la ruggine bisogna spruzzare sui rami e sulle foglie malate le medicine adatte a curare le piante delle rose. 
Le piante da appartamento hanno bisogno d'acqua anche quando noi andiamo via per le vacanze. 
Mettiamo un lenzuolo vecchio sul fondo della vasca da bagno. 
Sopra il lenzuolo mettiamo uno strato di spugna alto dieci centimetri. 
Possiamo comprare la spugna in un negozio che vende articoli di plastica. 
Poi mettiamo tanti tappi di sughero da damigiana sopra la spugna. 
Appoggiamo i vasi delle nostre piante sopra i tappi di sughero. 
Lasciamo scorrere l'acqua nella vasca, fino a quando l'acqua arriverà sopra la spugna. 
L'acqua però non deve superare la base dei vasi perché farebbe marcire le radici della pianta. 
Le nostre piante avranno così l'acqua anche senza essere annaffiate. 
L'acqua infatti passa dalla spugna al sughero, dal sughero alla terracotta dei vasi e infine arriva alle radici della pianta. 
Lasciamo aperte tre fessure della serranda per far entrare la luce necessaria alle nostre piante. 
Prendere il sole fa bene alle persone di tutte le età. 
Il calore del sole serve a curare i dolori delle ossa e i dolori dei muscoli. 
Nei primi giorni che andiamo al mare, è meglio prendere il sole per poco tempo. 
Prendere il sole infatti può anche far male, quando non prendiamo le precauzioni necessarie. 
Quando prendiamo il sole, copriamo la testa con un cappello oppure bagniamo spesso la testa. 
Proteggiamo la pelle dai raggi del sole, spalmando una buona crema antisolare sulla faccia e su tutto il corpo. 
Chi ha la pelle delicata deve usare una crema antisolare per proteggere bene la pelle dai raggi del sole. 
È meglio prendere il sole la mattina prima di mezzogiorno, e il pomeriggio dopo le quattro. 
I raggi del sole infatti sono dannosi alla pelle tra mezzogiorno e le quattro. 
Quando prendiamo il sole, non dobbiamo stare sdraiati e fermi per molto tempo. 
Possiamo prendere il sole anche camminando, giocando, nuotando e andando in barca. 
Se abbiamo preso troppo sole e la pelle è arrossata, andiamo subito in un posto fresco e all'ombra. 
Passiamo sulla pelle una spugna bagnata con acqua fredda. 
Poi spalmiamo sulla pelle una crema contro le scottature solari. 
Prima dell'inizio dell'inverno possiamo fare alcuni lavori per riparare dal freddo le piante del nostro balcone. 
Portiamo in casa le piante grasse e mettiamole in posti luminosi. 
Le piante grasse vivono bene al caldo e perciò sopportano il calore dei termosifoni. 
Per proteggere dal freddo i bulbi e le radici di molte piante, ricopriamo la terra dei vasi con uno strato di torba o di foglie secche. 
Ripariamo le piante del balcone dalle gelate e dal vento forte con teli di plastica trasparente. 
Avvolgiamo il telo di plastica intorno ai vasi e fermiamolo con il nastro adesivo. 
Non chiudiamo completamente il telo di plastica sopra le piante, ma lasciamo qualche apertura per far circolare un po' d'aria. 
Se non circola un po' d'aria, sotto il telo di plastica si forma il vapore acqueo e la pianta può marcire. 
Durante l'inverno controlliamo se i teli di plastica trasparente si sono danneggiati. 
Possiamo usare la biancheria che abbiamo già in casa oppure possiamo comprare biancheria nuova a tinta unita, bianca o di un altro colore. 
Possiamo stampare lungo i bordi di tovaglie, lenzuola e tendine. 
Possiamo stampare anche al centro di tovaglie, tovaglioli, federe, strofinacci da cucina e magliette. 
Innanzitutto servono alcune foglie fresche di una pianta che piace. 
Noi di dueparole consigliamo, ad esempio, le foglie di geranio, d'arancio, di mandarino, di limone. 
Inoltre dobbiamo comprare i colori che ci piacciono di più per stampare e dipingere le stoffe. 
Dobbiamo comprare anche due pennelli, uno più grande per dipingere le foglie, e uno più piccolo per dipingere sulla stoffa. 
Stendiamo la stoffa da stampare su un tavolo e spianiamola bene. 
Versiamo in un piattino un po' di colore per stoffe; 
se il colore è troppo denso, aggiungiamo un po' d'acqua. 
Immergiamo il pennello più grande nel colore per stoffe e dipingiamo tutta la superficie della foglia. 
Appoggiamo sulla stoffa il lato colorato della foglia e con la mano facciamo una leggera pressione. 
Continuiamo a stampare la stoffa con la stessa foglia. 
Quando sulla foglia rimane poco colore, dipingiamo una foglia nuova con lo stesso colore. 
Lasciamo asciugare i colori sulla stoffa, poi stiriamo la stoffa dal lato rovescio con il ferro da stiro caldo. 
È importante imparare a tenere il bilancio personale o familiare. 
Potremo così capire meglio come spendiamo i nostri soldi e, se le nostre spese sono superiori alle entrate, capire quali spese possiamo ridurre. 
Possiamo registrare le entrate sulla pagina di un quaderno e le uscite sulla pagina di fronte. 
Annotiamo giorno per giorno oppure una volta alla settimana tutte le nostre spese. 
Se preferiamo registrare le spese una volta alla settimana, dobbiamo ricordarci di tenere scontrini, ricevute fiscali e fatture di tutte le nostre spese. 
Possiamo registrare su un'altra pagina del quaderno i soldi che abbiamo speso con il Bancomat, la carta di credito e gli assegni. 
In questo modo potremo controllare se è esatto l'estratto conto che ci manda la banca. 
Lavo il coniglio sotto l'acqua corrente, poi lo metto in una ciotola e lo copro con acqua fredda e il bicchiere di aceto. 
Lascio a bagno il coniglio per 3 ore, poi lo scolo e lo asciugo con cura. 
Trito insieme il sedano, la cipolla, le carote; li metto in un tegame con l'olio extravergine di oliva e lascio soffriggere per 5 minuti. 
Aggiungo il rosmarino, la salvia e l'alloro tritati, poi il coniglio. 
Faccio rosolare il coniglio a fuoco vivo, girandolo da tutti i lati. 
Quando il coniglio è ben rosolato, lo spruzzo con sale e pepe, infine aggiungo i pomodori pelati e l'origano. 
Copro il tegame con un coperchio, abbasso la fiamma e lascio cuocere il coniglio per un'ora. 
Quando il coniglio è cotto, aggiungo il prezzemolo tritato. 
Per la festa di Natale i genitori acquistano giocattoli per regalarli ai loro bambini. 
Gli esperti dell’Ospedale Pediatrico “Bambin Gesù” di Roma hanno pubblicato un elenco di consigli per aiutare i genitori a scegliere i giocattoli. 
Secondo questo elenco, i genitori devono scegliere i regali secondo l’età dei bambini. 
Inoltre i genitori non devono fare differenze tra i giocattoli per le bambine e i giocattoli per i bambini. 
Quando scelgono i regali i genitori non devono seguire le indicazioni della pubblicità, ma devono tener conto dei gusti e degli interessi dei loro bambini. 
Secondo gli esperti, i genitori devono comprare giocattoli sicuri, cioè non pericolosi per i bambini. 
Per esempio, per i bambini piccoli i giocattoli sicuri sono quelli che non hanno parti troppo piccole. 
Infatti se i bambini mettono in bocca i giocattoli rischiano di inghiottire le parti troppo piccole. 
Infine secondo gli esperti, i genitori devono stare più tempo con i loro figli e soprattutto devono giocare molto con loro. 
In Cecenia, dalla fine del 1999, continua la guerra tra la Russia e i sostenitori dell'indipendenza della Cecenia dalla Russia. 
Dal 1999 a oggi, a causa della guerra, moltissime persone, soprattutto cecene, sono morte o sono scomparse. 
Nel mese di ottobre di quest'anno, i ribelli ceceni hanno fatto un attentato nel Teatro Dubrovka a Mosca, la capitale della Russia. 
I ribelli ceceni sono entrati nel teatro durante uno spettacolo e hanno prese in ostaggio, cioè prigioniere, le persone che si trovavano nel teatro. 
Per liberare gli ostaggi, i ribelli ceceni hanno chiesto al presidente della Russia, Putin, di ritirare l'esercito russo dalla Cecenia. 
Putin non ha accettato e ha ordinato a un gruppo di soldati di entrare nel Teatro Dubrovbka e di liberare gli ostaggi. 
I soldati sono entrati nel teatro e hanno ucciso tutti i ceceni con un gas velenoso. 
Però anche moltissimi prigionieri sono morti perché hanno respirato il gas velenoso. 
I rappresentanti di molte organizzazioni mondiali che difendono la pace e i diritti umani accusano il governo russo di usare troppa violenza in Cecenia. 
Questi rappresentanti accusano inoltre i governi dei Paesi occidentali di non fare nulla per convincere il governo russo a fare un accordo di pace in Cecenia. 
La capitale di Haiti è Port-au-Prince Haiti è uno dei paesi più poveri del mondo: 
ci sono pochi terreni coltivabili e pochissime risorse naturali. 
La maggior parte degli abitanti di Haiti è poverissima: 
Fino al 1° marzo di quest’anno il Presidente della Repubblica di Haiti era Jean Bertrand Aristide, 
Aristide è diventato Presidente per la prima volta nel 1990. 
Nel 1991 il Generale Raoul Cedras ha preso il potere con l’aiuto dell’esercito e Aristide è fuggito da Haiti. 
Nel 1994 Aristide è riuscito a tornare ad Haiti, con l’aiuto dell’ONU, Organizzazione delle Nazioni Unite, e degli Stati Uniti d’America. 
Nel 2001, ad Haiti ci sono state le elezioni e Aristide ha vinto. 
Moltissimi abitanti di Haiti hanno accusato Aristide di aver imbrogliato per vincere le elezioni e di aver fatto diventare Haiti sempre più povera. 
Il capo dei ribelli era Guy Philippe, che fino al 2001 è stato il capo della polizia di Haiti. 
Per fermare i combattimenti, i capi di molti Governi del mondo e i rappresentanti dell’ONU hanno convinto Aristide ad andarsene da Haiti. 
Quando Aristide è andato via i soldati ribelli si sono impegnati ad abbandonare le armi. 
Dal mese di agosto, in Iraq, i terroristi iracheni hanno fatto molti attentati. 
Per esempio, a Bagdad, la capitale dell’Iraq, i terroristi hanno fatto attentati gravissimi. 
Il 19 agosto hanno fatto esplodere un camion carico di esplosivo contro la sede dell’ONU, Organizzazione delle Nazioni Unite. 
Il 27 ottobre hanno fatto esplodere un’automobile carica di esplosivo di fronte agli uffici della Croce Rossa Internazionale. 
La Croce Rossa internazionale è un’organizzazione di persone che aiutano e curano le persone malate e ferite in tutto il mondo. 
Il 4 novembre i terroristi hanno lanciato alcuni razzi contro la sede dei rappresentanti del governo americano. 
Fino a oggi, a causa degli attentati molte persone sono morte e moltissime persone sono rimaste ferite. 
I terroristi iracheni fanno attentati perché sono contrari alla presenza in Iraq dei soldati stranieri e dei rappresentanti di organizzazioni straniere. 
I soldati e i rappresentanti di organizzazioni di molti Paesi del mondo sono in Iraq da quando è cominciata la guerra, nel mese di marzo. 
Abbiamo parlato della guerra contro l’Iraq nel numero di aprile e nel numero di maggio di dueparole. 
Dopo la guerra, i soldati e i rappresentanti di molte organizzazioni straniere sono rimasti in Iraq per aiutare gli iracheni a formare un nuovo governo. 
Per sapere gli orari, gli indirizzi e il costo dei biglietti dei principali musei e monumenti italiani ora possiamo usare un nuovo servizio telefonico. 
CulturalSMS è una parola formata da cultural e da SMS. 
Cultural è un aggettivo inglese che significa “culturale”. 
SMS sono le lettere iniziali delle parole inglesi Short Message System che significano “sistema di messaggi brevi”. 
Per avere le informazioni dobbiamo inviare un messaggio con le nostre domande dal nostro telefono cellulare al numero 339-991199 
Da giugno 2004 l’Unione Europea ha la “Costituzione” 
Fino al 18 giugno 2004, i paesi dell’Unione Europea regolavano i loro rapporti con trattati, cioè con accordi sui problemi comuni. 
Dal 18 giugno 2004, per la prima volta l’Unione Europea ha la sua Costituzione. 
La Costituzione è la legge più importante di uno Stato. 
La Costituzione stabilisce i diritti e i doveri dei cittadini, e l’ordinamento di uno Stato, cioè gli organi di uno Stato e le loro funzioni. 
La Costituzione Europea è la legge fondamentale comune a tutti i paesi che fanno parte dell’Unione Europea. 
Nei prossimi mesi, ogni paese dell’Unione Europea deve ratificare, cioè deve approvare la Costituzione Europea. 
Dal 1° maggio 10 nuovi paesi fanno parte dell’Unione europea 
Dal 1° maggio 2004, 10 nuovi paesi europei fanno parte dell’Unione europea. 
I nuovi paesi sono: Polonia, Ungheria, Repubblica Ceca, Slovacchia, Slovenia, Estonia, Lettonia, Lituania, Malta e Cipro. 
Con l’ingresso dei nuovi 10 paesi i paesi che formano l’Unione Europea sono diventati 25. 
La maggior parte dei nuovi paesi dell’Unione europea si trovano nell’Europa dell’est. 
Prima dell’ingresso di questi paesi nessun paese dell’Europa dell’est faceva parte dell’Unione europea. 
Tra i nuovi 10 paesi solo Malta e Cipro non si trovano nell’Europa dell’est. 
Malta e Cipro sono 2 isole del Mar Mediterraneo. 
Con l’ingresso dei nuovi paesi, l’Unione europea è diventata molto più grande e il numero di cittadini è aumentato moltissimo. 
I nuovi Paesi dell’Unione europea sono meno ricchi degli altri Paesi. 
Per esempio, nei nuovi Paesi ci sono meno fabbriche e meno industrie. 
Inoltre ci sono meno persone occupate, cioè che hanno un posto di lavoro. 
Per risolvere questi problemi, i rappresentanti dei 25 paesi dell’Unione europea lavoreranno insieme nel Parlamento europeo. 
Il 12 e il 13 giugno 2004, i cittadini dei 25 paesi dell’Unione europea eleggeranno i loro rappresentanti, cioè i deputati del Parlamento europeo. 
I deputati del Parlamento europeo hanno il compito di discutere le leggi comuni ai paesi dell’Unione europea. 
Inoltre hanno il compito di discutere dei problemi dell’Unione Europea. 
Per esempio, devono decidere quali iniziative servono per migliorare l’economia dell’Unione Europea o per aumentare il numero delle persone occupate. 
Sessanta anni fa, il 2 giugno 1946, in Italia ci sono state le elezioni politiche. 
Quel giorno, anche le donne italiane hanno potuto votare per la prima volta; 
Le elezioni politiche del 2 giugno 1946 sono state un avvenimento molto importante per la storia dell’Italia. 
Per molti anni, in Italia, le persone non avevano potuto votare liberamente. 
Nel 1946, in Italia c’era ancora il re, Umberto II di Savoia. 
Il 2 giugno 1946 le donne italiane e gli uomini italiani hanno votato per scegliere la forma dello stato, tra monarchia e repubblica. 
La monarchia è una forma di governo che ha a capo il re. 
La repubblica è una forma di governo che ha a capo i rappresentanti eletti da tutti i cittadini. 
Il 2 giugno 1946 tutti gli italiani e tutte le italiane hanno votato anche per eleggere l’Assemblea Costituente. 
L’Assemblea Costituente era un insieme di persone che dovevano scrivere la Costituzione, cioè la legge fondamentale dello stato italiano. 
Abbiamo parlato della Costituzione italiana nella prima pagina di questo numero di dueparole. 
Fino al 1946 le donne italiane avevano potuto votare solo per eleggere i rappresentanti delle amministrazioni comunali. 
Palmiro Togliatti e Alcide De Gasperi sono i due uomini politici che hanno presentato insieme la legge per il diritto di voto alle donne italiane. 
Con questa nuova legge le donne hanno conquistato il diritto di votare e anche di essere votate. 
Così finalmente le donne hanno potuto partecipare alla vita politica. 
Quando tutti i cittadini di uno Stato, uomini e donne, hanno il diritto di votare si dice che in quello Stato c’è il suffragio universale. 
Il 2 giugno 1946 hanno votato più di dodici milioni di donne. 
La campagna elettorale è il periodo che precede le elezioni. 
Durante questo periodo, le persone che vogliono essere elette spiegano le loro idee e i loro progetti. 
Durante la campagna elettorale del 1946 uomini e donne andavano in giro nelle strade e nelle piazze delle città e dei paesi a parlare alla gente. 
Per la prima volta le donne potevano esprimere le loro opinioni ed essere ascoltate. 
Alle elezioni del 2 giugno 1946 le donne italiane e gli uomini italiani hanno scelto la Repubblica. 
Perciò ancora oggi, il 2 giugno di ogni anno, noi festeggiamo la nascita della Repubblica italiana. 
Il 2 giugno 1946 le donne italiane e gli uomini italiani hanno eletto anche i rappresentanti dell’Assemblea Costituente. 
Nell’Assemblea Costituente sono state elette 556 persone: 21 di queste persone erano donne. 
Cinque di queste donne sono entrate a far parte della Commissione che doveva scrivere la Costituzione. 
Queste donne hanno dato un contributo molto prezioso per la nascita della Costituzione. 
Infatti la Costituzione italiana riconosce gli stessi doveri e gli stessi diritti agli uomini e alle donne, nella vita e nel lavoro. 
La Costituzione riconosce anche la parità tra marito e moglie: 
per esempio, marito e moglie possono scegliere insieme come educare i loro figli. 
Durante i mesi invernali è molto facile prendere il raffreddore. 
Per evitare di prendere il raffreddore, dobbiamo ripararci dal freddo: 
mettere calze di lana, portare vestiti e maglioni pesanti, usare sciarpa, guanti e cappello. 
Inoltre possiamo mangiare la frutta che contiene la vitamina C: arance, mandarini, limoni e pompelmi. 
Se abbiamo il raffreddore, possiamo prendere l'aspirina. 
È inutile prendere altre medicine per curare il raffreddore. 
Fa bene rimanere in casa, mangiare cibi caldi, bere spremute di arance, latte caldo e miele. 
Quando abbiamo mal di gola, possiamo fare gargarismi con acqua calda e un cucchiaino di sale. 
In estate molte persone prendono le ferie, smettono di lavorare e vanno in vacanza al mare o in montagna. 
In vacanza le persone si riposano, si divertono e possono dedicarsi alle attività preferite. 
In estate il tempo è bello e le giornate sono lunghe: 
perciò possiamo stare molto tempo all'aria aperta e praticare gli sport preferiti. 
Al mare o in montagna lo sport all'aria aperta fa bene alla salute. 
Nei luoghi di montagna o di mare dove siamo in vacanza possiamo fare molti sport facili e poco costosi, da soli o in compagnia. 
Trito le mandorle con il mixer oppure le pesto nel mortaio. 
Grattugio soltanto la parte gialla della scorza del limone. 
Metto le mandorle in una pentola con la buccia di limone grattugiata, lo zucchero, i semi di sesamo e il miele. 
Faccio cuocere a fuoco basso, continuando a mescolare. 
Intanto preparo una teglia bassa e larga e la ungo bene con olio d'oliva. 
Quando l'impasto diventa liscio e faccio più fatica a mescolare, lo verso nella teglia unta. 
Poi posso tagliare la cubbaita a quadrati o a piccoli rettangoli. 
Metto le castagne in una pentola e le copro con acqua abbondante. 
Faccio bollire le castagne per un quarto d'ora, le scolo e le passo con il passaverdure. 
Rimetto il passato di castagne nella pentola sul fornello, aggiungo il burro e lo zucchero e mescolo con un cucchiaio di legno. 
Se il passato diventa troppo duro, posso aggiungere un po' di latte. 
Le squadre hanno gareggiato in una gara di discesa combinata. 
La combinata è un tipo di gara dello sci alpino. 
Gli sciatori che partecipano alla combinata devono gareggiare in due tipi di gare diverse. 
Nella gara del Nations Team Event, le squadre hanno partecipato alla gara del supergigante e alla gara dello slalom speciale. 
Gli sciatori della Germania hanno vinto la gara Nations Team Event. 
Abbiamo spiegato i diversi tipi di gare dello sci alpino nel numero 1 di dueparole di febbraio 2004. 
Ogni anno, a Roma, nel mese di maggio, molti bravi tennisti partecipano al Campionato Internazionale di tennis. 
Quest’anno, nella partita finale del torneo maschile, il tennista spagnolo Carlos Moya ha superato l’altro tennista spagnolo Albert Costa e ha vinto il torneo maschile. 
Il tennista italiano Filippo Volandri ha giocato meglio di tutti gli altri tennisti italiani. 
Nella partita finale del torneo femminile, la tennista francese Amelie Mauresmo ha superato la tennista americana Jennifer Capriati e ha vinto il torneo femminile. 
La tenniste italiane Silvia Farina e Francesca Schiamone hanno giocato meglio di tutte le altre tenniste italiane. 
Ogni anno, a maggio e a giugno, molti tennisti partecipano al Campionato Internazionale di tennis d’Italia e di Francia. 
Quest’anno moltissime persone sono andate vedere le gare di tennis allo stadio del Foro Italico, a Roma. 
Secondo gli appassionati di tennis il tennista statunitense André Agassi poteva vincere il torneo maschile. 
Invece Agassi è stato eliminato dal tennista spagnolo David Ferrer. 
Nell’ultima gara, il tennista dell’Ecuador Felix Montilla ha battuto il tennista svizzero Roger Fereder e ha vinto il torneo maschile. 
La tennista statunitense Serena Williams ha vinto il torneo femminile. 
Secondo gli esperti, Filippo Volandri è stato il tennista italiano migliore. 
Per vincere le partite importanti, però, deve migliorare la battuta, cioè deve imparare a mettere la palla in gioco con più forza. 
Ogni anno, dopo il Campionato Internazionale d’Italia, comincia il Campionato Internazionale di Francia, a Parigi. 
I migliori tennisti del mondo partecipano a questo Campionato e giocano le partite di tennis nello stadio Roland Garros. 
Quest’anno, nell’ultima gara, il tennista spagnolo Juan Carlos Ferrero ha battuto il tennista olandese Martin Vervek e perciò ha vinto il torneo maschile. 
La tennista belga Justine Henin ha vinto il torneo femminile. 
Nella partita finale, Justine Henin ha battuto un’altra tennista belga, che si chiama Kim Clijsters. 
Quest'anno i campionati mondiali di calcio si svolgono in Corea e in Giappone. 
I mondiali durano un mese, dal 31 maggio al 30 giugno. 
Ai campionati mondiali di calcio partecipano 32 nazioni di tutto il mondo. 
Nel primo turno l'Italia giocherà contro l'Ecuador, il Messico e la Croazia. 
Il 31 maggio Francia e Senegal hanno giocato la prima partita dei mondiali a Seul, la capitale della Corea. 
La Francia ha giocato per prima perché è la squadra che ha vinto gli ultimi mondiali nel 1998. 
La partita tra Francia e Senegal è finita uno a zero per il Senegal. 
Il risultato di questa partita ha sorpreso tutti perché nessuno si aspettava la vittoria del Senegal. 
Le squadre di molte nazioni partecipano ai mondiali e nel mese di giugno giocheranno molte partite. 
L'Italia ha giocato e ha vinto la sua prima partita lunedì 3 giugno contro l'Ecuador. 
Possiamo vedere le partite in televisione, su Raiuno. 
La finale ci sarà il 30 giugno a Yokohama, una città del Giappone. 
Noi speriamo che l'Italia arrivi alla finale e diventi la squadra campione del mondo. 
I capi dell’Unione Europea hanno firmato la Costituzione europea a Roma 
Il 29 ottobre 2004 i capi dei governi dei 25 paesi dell’Unione Europea hanno firmato la Costituzione europea. 
La Costituzione è la legge più importante di uno Stato. 
La Costituzione definisce i diritti e i doveri dei cittadini e il funzionamento dello Stato. 
La Costituzione europea è la legge fondamentale comune a tutti i paesi dell’Unione Europea. 
Abbiamo parlato della Costituzione europea nel numero di luglio - agosto 2004 di dueparole. 
La Costituzione europea difende i valori più importanti per i cittadini di tutti i paesi, cioè la libertà, l’uguaglianza, la pace e la giustizia. 
I cittadini dei 25 paesi dell’Unione Europea sono persone molto diverse fra loro, ma possono unirsi e aiutarsi. 
I capi dei paesi dell’Unione Europea hanno firmato la Costituzione a Roma. 
Per festeggiare la firma della Costituzione europea, il 29 ottobre, a Roma, c’è stata una grande festa. 
Entro i1 1° novembre 2006, i governi dei 25 paesi dell’Unione Europea devono ratificare, cioè devono approvare, la Costituzione europea. 
Il 1° novembre 2006 la Costituzione europea entrerà in vigore, cioè diventerà una legge. 
Tutti i cittadini dei 25 paesi dell’Unione europea dovranno rispettare questa legge. 
Legambiente è un’associazione formata da persone che vogliono proteggere l’ambiente e la natura. 
Gli esperti di Legambiente hanno esaminato gli aspetti che influiscono sulla qualità dell’ambiente delle città. 
Per esempio, hanno esaminato la qualità dell’aria, la pulizia delle strade e il funzionamento dei mezzi pubblici. 
Hanno contato il numero degli alberi e dei parchi pubblici. 
Hanno verificato se ci sono piste ciclabili, cioè piste riservate ai ciclisti e strade pedonali, cioè strade riservate ai pedoni. 
Hanno verificato se i cittadini hanno acqua sufficiente e potabile, cioè buona da bere. 
Hanno verificato anche se la raccolta dei rifiuti funziona bene. 
Nella classifica di Legambiente, al primo posto c’è la città di Lecco. 
In pratica Lecco è la città italiana dove i cittadini vivono meglio. 
Le città dove i cittadini vivono bene sono città medie e piccole e si trovano quasi tutte nel nord dell’Italia. 
Nella classifica di Legambiente, all’ultimo posto c’è la città di Reggio Calabria. 
In pratica Reggio Calabria è la città italiana dove i cittadini vivono peggio. 
I cittadini vivono male nelle città del Sud dell’Italia e in quasi tutte le città italiane grandi. 
Nelle grandi città italiane i cittadini vivono male perché l’aria è molto inquinata. 
Infatti nelle grandi città ci sono molte macchine e molto traffico. 
Tra le città grandi Roma è la città dove i cittadini vivono meglio. 
Domenica 15 e lunedì 16 giugno 2003 i cittadini italiani potevano votare per due referendum abrogativi. 
Con il referendum sugli elettrodotti, cioè sui cavi della corrente elettrica, i cittadini potevano decidere di non far passare i cavi elettrici sui propri terreni. 
Però il numero dei cittadini che hanno votato è stato più basso del numero necessario. 
Con il referendum i cittadini possono decidere di mantenere, cancellare o cambiare leggi dello Stato italiano. 
La Costituzione è l’insieme delle leggi più importanti della Repubblica italiana. 
La Costituzione italiana prevede tre tipi di referendum: abrogativo, costituzionale, consultivo. 
Con il referendum costituzionale i cittadini votano per cambiare la Costituzione. 
Con il referendum consultivo i cittadini votano per esprimere un parere: 
per esempio se vogliono nuove Regioni, o se vogliono togliere Province e Comuni a una Regione e unirli a un’altra Regione. 
Con il referendum abrogativo i cittadini decidono di abrogare, cioè cancellare, leggi dello stato italiano. 
Il referendum abrogativo è valido solo se vota più della metà dei cittadini che hanno diritto. 
I film che hanno vinto i premi Oscar del 2006 
Il 5 marzo, a Los Angeles, negli Stati Uniti d’America, una giuria di esperti di cinema ha assegnato i premi Oscar del 2006. 
Ogni anno, il film più bello, il regista migliore e gli attori più bravi ricevono il premio Oscar. 
Secondo gli esperti di cinema il migliore film dell’anno 2006 è il film Crash. 
Paul Haggis è nato in Canada il 10 marzo 1953. 
Per esempio, l’attore statunitense Philip Seymour Hoffman ha ricevuto il premio Oscar come migliore attore per il film Truman Capote: A sangue freddo. 
L’attrice statunitense Reese Whiterspoon ha ricevuto il premio Oscar come migliore attrice per il film Quando l’amore brucia. 
Il film Il suo nome è Tsotsi del regista sudafricano Gavin Hood ha vinto il premio Oscar per il migliore film straniero. 
Il film La marcia dei pinguini del regista francese Luc Jaquet ha vinto il premio Oscar per il migliore documentario. 
La maledizione del coniglio mannaro dei registi Steve Box e Nick Park ha vinto il premio Oscar per il migliore film di animazione. 
I funghi crescono nei boschi alla fine dell'estate e in autunno, dopo le giornate di pioggia. 
Alcuni funghi sono buoni da mangiare, altri invece sono velenosi. 
I funghi più conosciuti sono i porcini, gli ovoli, i chiodini, i galletti e le mazze da tamburo. 
Quando andiamo nei boschi a cercare i funghi, portiamo un cestino di vimini con noi. 
Mettiamo i funghi nel cestino, così potranno conservarsi meglio. 
Facciamo controllare i funghi dal vigile sanitario comunale, all'ufficio d'igiene della nostra città. 
Il vigile sanitario ci dirà quali sono i funghi buoni. 
Possiamo comperarli tutto l'anno dal fruttivendolo o nei supermercati. 
In Europa esistono molti giornali di facile lettura come dueparole. 
Più di 30 anni fa, in Svezia è uscito Sesam, il primo giornale di facile lettura. 
Dal 1984, in Svezia, alcuni giornalisti pubblicano il giornale settimanale 8 Sidor. 
In italiano 8 Sidor significa " 8 pagine ". 
8 Sidor è un giornale destinato alle persone svedesi che hanno difficoltà a leggere e a capire oppure agli stranieri che conoscono poco la lingua svedese. 
Dal 1985, in Belgio, alcuni giornalisti pubblicano il giornale Wablieft. 
Wablieft è scritto in lingua fiamminga, che è una lingua parlata in Belgio. 
Dal 1987, in Danimarca, alcuni giornalisti pubblicano il giornale På Let Dansk. 
Questo giornale è destinato alle persone straniere che imparano la lingua danese e alle persone danesi che hanno difficoltà a leggere e a capire. 
Per sapere la storia di dueparole leggi la Prima pagina di questo numero di dueparole. 
Dal 1990, in Norvegia alcuni giornalisti pubblicano il giornale settimanale Klar Tale. 
I lettori di questo giornale sono persone norvegesi che hanno difficoltà di lettura o persone straniere che conoscono poco la lingua norvegese. 
In Finlandia, nel 1990, alcuni giornalisti hanno pubblicato il giornale Selko-Uutiset. 
Gli articoli di Selko-Uutiset sono scritti in lingua finnica. 
La lingua finnica è una lingua parlata in Finlandia. 
In Finlandia ci sono molte persone che parlano la lingua svedese. 
Perciò alcuni giornalisti pubblicano Il giornale di Selko-Uutiset in lingua svedese. 
In italiano LL-Bladet significa " Giornale di facile lettura ". 
Dal 1990, in Belgio, c'è il giornale L'essentiel che è scritto in lingua francese. 
In italiano L'essentiel significa " L'essenziale ". 
L'essentiel è destinato alle persone che hanno frequentato poco la scuola e agli stranieri che conoscono poco la lingua francese. 
Il 24 e il 25 maggio 2003 a Bagnaia, vicino a Siena, gli esperti dell’Eurisko hanno organizzato un convegno sui giovani e la lettura dei giornali. 
L’Eurisko è un’organizzazione che fa ricerche e studi su diversi argomenti. 
Anche alcuni editori, cioè persone che pubblicano i libri, hanno partecipato al convegno. 
Secondo gli esperti, in Italia i giovani leggono meno i giornali rispetto ai giovani di altri Paesi europei. 
Però rispetto agli anni passati i giovani tra i 14 e i 19 anni leggono più spesso i giornali. 
Negli ultimi anni ci sono state molte iniziative di giornalisti ed editori che cercano di diffondere la lettura dei giornali nelle scuole. 
I giovani non leggono i giornali perché li trovano noiosi. 
Secondo i giovani, i giornali sono noiosi perché usano un linguaggio difficile e parlano di argomenti che i giovani non conoscono. 
Invece di leggere i giornali i giovani preferiscono usare il computer e guardare la televisione. 
I partecipanti al convegno hanno esaminato anche il ruolo dei giornali nella scuola. 
Secondo gli esperti, le iniziative di lettura organizzate nelle scuole hanno avuto molto successo. 
Gli studenti hanno partecipato con entusiasmo e hanno provato anche a scrivere qualche articolo. 
Secondo molti esperti la lettura dei giornali deve diventare materia scolastica. 
Così gli italiani si abituano fin da ragazzi a leggere i giornali. 
Infatti in Italia, oggi, pochi adulti leggono il giornale tutti i giorni. 
Oggi per i giovani italiani è difficile trovare un buon lavoro, cioè un lavoro fisso nella stessa ditta o azienda. 
Chi ha un lavoro fisso ha la sicurezza di non perdere il posto. 
Per esempio, è sicuro di avere lo stipendio anche quando non lavora perché si ammala o va in vacanza. 
Chi ha un lavoro fisso ha la sicurezza di avere la pensione quando diventa anziano e non lavora più. 
Oggi molti giovani italiani trovano solo lavori precari, cioè lavori temporanei. 
Le persone che hanno lavori temporanei sono chiamati lavoratori precari. 
I lavoratori precari non hanno la sicurezza di poter lavorare sempre perché il loro lavoro può finire all'improvviso. 
Inoltre i lavoratori precari non hanno le stesse garanzie delle persone che hanno un lavoro fisso 
Per esempio non prendono lo stipendio quando si ammalano o quando vanno in vacanza. 
Per esempio, sono lavoratori precari i giovani che lavorano come cuochi, centralinisti, guide turistiche, istruttori sportivi, fisioterapisti. 
Queste giovani donne non hanno sicurezza per il futuro e perciò non si sposano e non fanno figli. 
Chi ha un lavoro precario non ha la sicurezza di avere la pensione quando diventa anziano e non lavora più. 
L’Onu, Organizzazione delle Nazioni Unite, ha deciso che il 2003 è l’Anno internazionale dell’acqua. 
L’acqua è un elemento indispensabile per la vita delle persone, degli animali e delle piante. 
L’acqua serve per bere, lavarsi, cucinare ecc. 
Nei Paesi ricchi, come l’Europa e gli Stati Uniti, le persone hanno acqua sufficiente per bere, lavarsi, cucinare. 
Però spesso in questi Paesi le persone usano l’acqua in modo sbagliato, cioè la sprecano. 
In questi Paesi spesso i tubi degli acquedotti che portano l’acqua nelle città e nei villaggi sono vecchi e bucati. 
Perciò molta acqua esce dai tubi e si spreca, cioè non arriva nelle città e nei villaggi. 
Inoltre in molte zone dei Paesi poveri l’acqua è inquinata, cioè contiene sostanze dannose per la salute delle persone. 
In questi Paesi, ogni anno migliaia di persone muoiono o si ammalano gravemente perché non hanno abbastanza acqua o perché bevono acqua inquinata. 
L’Onu ha chiesto a tutti Paesi del mondo di impegnarsi a usare bene l’acqua e a non sprecarla. 
L’Onu, Organizzazione delle Nazioni Unite, ha deciso che il 2004 è l’anno internazionale del riso 
Il nome di tutte queste iniziative è “Il riso è vita”. 
Da tre anni, i responsabili del Comune di Roma e della Casa delle letterature organizzano il Festival internazionale delle Letterature. 
La Casa delle letterature è un centro dell’Assessorato alle Politiche culturali del Comune di Roma dedicato alla letteratura italiana e straniera del Novecento. 
Il Festival internazionale delle letterature è un’occasione importante per i lettori perché possono incontrare e discutere personalmente con gli scrittori. 
Il Festival internazionale delle letterature si svolge a Roma, nella Basilica di Massenzio, vicino ai Fori Imperiali. 
Quest’anno il Festival dura dal 21 maggio al 22 giugno 2004. 
Ogni sera, uno scrittore famoso legge alcuni suoi testi inediti, cioè testi scritti da lui, ma ancora non pubblicati. 
Alcuni attori, invece, leggono, testi dello stesso scrittore già pubblicati e conosciuti in tutto il mondo. 
Oltre agli scrittori e agli attori, ogni sera, partecipano anche musicisti famosi che suonano mentre lo scrittore o l’attore leggono i testi. 
Come gli anni scorsi, gli scrittori sono italiani e stranieri. 
Gli scrittori italiani che partecipano quest’anno sono: Antonio Tabucchi, Niccolò Ammaniti, Melania Mazzucco. 
Gli scrittori stranieri vengono da altri paesi dell’Europa, dagli Stati Uniti d’America, dal Sud America, dal Giappone, dall’Asia e dall’Africa. 
La prima sera hanno partecipato lo scrittore Antonio Tabucchi e il musicista Ennio Morricone. 
L’ultima sera partecipano lo scrittore John Maxwell Coetze, e i musicisti dell’Orchestra di Roma e del Lazio. 
Abbiamo parlato di Coetze nel numero 5 di ottobre 2003 di dueparole. 
Dal 14 al 25 maggio 2003 c’è stato il 56° Festival del cinema di Cannes. 
Ogni anno, a Cannes, una giuria di esperti premia il film più bello con la Palma d’oro. 
La giuria assegna anche altri premi: al miglior regista, agli attori più bravi, alla storia più bella e alcuni premi speciali. 
Quest’anno ha vinto la Palma d’oro il film Elephant. 
Il regista del film Elephant è l’americano Gus Van Sant. 
La giuria di Cannes ha premiato Gus Van Sant anche come migliore regista. 
Il film Elephant racconta la storia vera di due studenti americani che sono diventati due assassini. 
Hanno ricevuto il premio come migliori attori Mehmet Emin Toprak e Muzaffer Ozdemir. 
Questi due attori hanno recitato nel film turco Uzak. 
Marie-Josée Croze ha vinto il premio come migliore attrice. 
Per questo film ha vinto un premio Denys Arcand per aver scritto la storia del film Les invasions barbares. 
Samira Makhmalbaf ha dedicato il premio a tutte le donne del mondo. 
Dal 12 al 23 maggio 2004 c’è stato il 57° Festival del Cinema di Cannes, in Francia. 
Quest’anno ha vinto la Palma d’oro il film Fahrenheit 9/11 
Il regista del film Fahrenheit 9/11 è Michael Moore. 
Michael Moore è nato il 23 aprile 1954 negli Stati Uniti d’America. 
Il film più famoso di Michael Moore è Bowling a Columbine. 
Il film Bowling a Columbine ha vinto il Premio Oscar nel 2003 come miglior documentario. 
ha assegnato il premio come migliore attrice all’attrice cinese Maggie Cheung. 
Il giapponese Yagira Yuya ha ricevuto il premio come migliore attore. 
Yagira Yuya ha quattordici anni e ha recitato nel film Nobody knows. 
Il regista Tony Gatlif ha ricevuto il premio come migliore regista per il film Exil. 
I lavoratori in nero non hanno gli stessi diritti dei lavoratori regolari . 
Le persone che lavorano in nero non hanno gli stessi diritti dei lavoratori regolari, cioè delle persone che lavorano con un contratto regolare. 
Per esempio, le persone che lavorano in nero non prendono i soldi quando restano a casa perché sono malate oppure quando vanno in vacanza. 
Le persone che lavorano in nero non possono avere una pensione quando diventano anziane. 
La pensione è la somma di denaro che ogni mese spetta ai lavoratori regolari da quando smettono di lavorare per tutto il resto della loro vita. 
I lavoratori regolari possono avere la pensione perché danno una parte dei soldi guadagnati ai fondi di pensione, finché lavorano. 
Le persone che lavorano in nero non hanno un contratto regolare e perciò non possono dare una parte dei soldi guadagnati ai fondi di pensione. 
Blackout è una parola inglese che significa “improvvisa e totale mancanza di energia elettrica”. 
L’energia elettrica è prodotta dalle centrali elettriche ed è distribuita in tutt’Italia attraverso la rete elettrica. 
Il 28 settembre improvvisamente è mancata la luce e si sono spenti tutti gli apparecchi elettrici. 
La durata del blackout è stata diversa nelle varie regioni italiane: 
nelle regioni del Nord l’energia elettrica è tornata dopo poche ore. 
Invece in Sicilia l’energia elettrica è tornata la sera dopo, cioè il 29 settembre. 
Il Brasile è un paese ricco di materie prime e risorse naturali, come foreste, petrolio, legno e minerali preziosi. 
In Brasile poche persone sono molto ricche perché possiedono la maggior parte delle terre e sfruttano le risorse naturali. 
La maggior parte degli abitanti del Brasile è molto povera. 
Molte persone non lavorano e non hanno da mangiare. 
Le persone che lavorano sono soprattutto operai e contadini e guadagnano pochissimo. 
Molti bambini e bambine brasiliani vivono abbandonati per le strade e non vanno a scuola. 
In Brasile, ogni anno molti bambini muoiono di fame. 
Dal 1964 al 1985 in Brasile c’è stata una dittatura militare. 
In questo periodo sono stati Presidenti del Brasile 5 generali. 
I generali che hanno governato il Brasile fino al 1985 hanno fatto molte leggi che limitavano la libertà delle persone. 
hanno fatto molte manifestazioni e hanno chiesto di poter eleggere liberamente un nuovo Presidente. 
Nel 1985 il governo militare ha permesso ai cittadini brasiliani di votare per eleggere il Presidente. 
I brasiliani hanno eletto Tancredo de Almeida Neves, un candidato di centro-sinistra. 
Dal 1985 in poi i cittadini brasiliani hanno sempre votato liberamente per scegliere il Presidente del Brasile. 
Dal 1985 ad oggi, i Presidenti del Brasile hanno lavorato per fare nuove leggi e per risolvere i problemi del Paese. 
Gli sciatori fanno le gare per il Campionato del mondo di sci alpino sulle discese delle montagne, su piste spesso molto ripide. 
Questo sport si chiama sci alpino, perché sulle montagne delle Alpi ci sono moltissime discese adatte alle gare di sci alpino. 
Per vincere il Campionato del mondo di sci alpino, gli sciatori possono partecipare a 5 tipi di gare. 
Queste gare sono: lo slalom speciale, lo slalom gigante, il super gigante, la discesa libera e la combinata. 
Ogni tipo di gara rappresenta una specialità dello sci alpino. 
Nelle specialità dello sci alpino, gli sciatori partono uno alla volta. 
Lo sciatore che arriva al traguardo nel tempo più breve rispetto agli altri sciatori vince la gara. 
Lo sciatore che ha più punti nella classifica di una specialità, vince il Campionato del mondo di quella specialità. 
Lo sciatore che ha più punti degli altri sciatori nella classifica di tutte le specialità, vince il Campionato del mondo di sci alpino. 
Nelle gare di discesa libera, gli sciatori devono seguire il percorso della pista a grande velocità. 
Nelle specialità del super gigante, dello slalom gigante e dello slalom speciale, gli sciatori devono girare attorno ad alcuni paletti infilati nella neve. 
Nelle gare di slalom speciale, gli sciatori devono seguire due percorsi diversi per arrivare al traguardo. 
i giudici di gara sommano il tempo ottenuto da uno sciatore nel primo percorso al tempo ottenuto dallo stesso sciatore nel secondo percorso. 
Lo sciatore che ha sciato sui due percorsi nel tempo più breve vince la gara di slalom speciale. 
A maggio, i più bravi nuotatori e tuffatori d’Europa hanno partecipato alle gare del Campionato europeo di nuoto dell’anno 2004, a Madrid, in Spagna. 
Infatti ha vinto 25 medaglie ed è arrivata al terzo posto dopo la Russia e l’Ucraina. 
Durante il Campionato europeo di nuoto, gli atleti partecipano a gare diverse in piscina, nel mare o nei laghi. 
Le gare di nuoto sono diverse per stile di nuoto e per lunghezza di percorso. 
Infatti, i nuotatori possono nuotare in 4 stili di nuoto differenti: a stile libero, a rana, a farfalla e a dorso. 
Per ogni stile di nuoto, i nuotatori nuotano con movimenti differenti di braccia e di gambe. 
Anche la lunghezza del percorso da fare a nuoto cambia nelle gare. 
I nuotatori partecipano a gare di nuoto lunghe metri 50, 100, 200, 400, 800 e 1500, in piscina. 
Nel mare o nei laghi, i nuotatori partecipano a gare di nuoto lunghe o 5 o 10 chilometri. 
In piscina, i tipi di gare di nuoto sono 19. 
Le gare più famose sono: la gara di 100 metri e di 400 metri a stile libero, a farfalla, le gare miste e le staffette. 
Durante il tipo di gara mista, i nuotatori devono nuotare nei 4 stili di nuoto. 
Durante la staffetta, i nuotatori fanno una squadra di 4 persone: ogni nuotatore nuota solo per una parte del percorso di gara. 
In piscina, i nuotatori italiani più bravi sono stati Massimiliano Rosolino, Emiliano Brembilla e Filippo Magnini. 
Le gare che si fanno nel mare o nei laghi, sono molto lunghe. 
Perciò i nuotatori devono essere resistenti oltre che veloci. 
Nelle gare in mare, i nuotatori italiani hanno vinto 3 medaglie: una medaglia d’oro, una medaglia d’argento e una medaglia di bronzo. 
In mare, i nuotatori italiani più bravi sono stati Fabio Venturini e Massimiliano Parla. 
In piscina, gli atleti partecipano anche alle gare di tuffi. 
Al Campionato europei di quest’anno, i tuffatori italiani hanno vinto 6 medaglie: 2 medaglie d’oro, una medaglia d’argento e 3 medaglie di bronzo. 
I tuffatori italiani più bravi sono stati Tania Cagnotto e i fratelli Nicola e Tommaso Marconi. 
Dal 31 agosto 2003 fino al 16 maggio 2004, le squadre italiane di calcio partecipano al Campionato italiano di calcio. 
Le squadre di calcio più forti partecipano alle gare di serie A, cioè alle gare della categoria più importante del Campionato. 
Le squadre di calcio meno forti partecipano alle gare di serie B e C cioè alle gare delle categorie meno importanti del Campionato. 
Le squadre di serie A sono 18 e giocano 34 partite. 
Nel mese di aprile, cioè quasi alla fine del Campionato, la squadra del Milan è al primo posto della classifica di serie A. 
La squadra del Milan è una squadra molto forte. 
Ma tutti i giocatori del Milan sono bravi e giocano benissimo. 
Se qualche giocatore si fa male e non può giocare, l’allenatore del Milan, Carlo Ancellotti, ha sempre a disposizione altri campioni. 
Perciò Ancellotti può formare con facilità una squadra che può vincere le partite. 
Infatti, finora il Milan ha perso solo una partita del Campionato. 
Infatti il Milan è al primo posto della classifica del Campionato italiano di calcio di quest’anno dal mese di dicembre del 2003. 
Quest’anno, in Germania, 32 squadre nazionali di calcio partecipano al Campionato mondiale di calcio. 
Ci sono squadre nazionali europee, americane, asiatiche, africane e una squadra nazionale oceanica: l’Australia. 
Le squadre nazionali che partecipano al Campionato mondiale di calcio sono le squadre più forti del mondo. 
Infatti, per partecipare al Campionato, le squadre nazionali dei Paesi di tutto il mondo devono giocare tra loro nelle gare eliminatorie. 
Le squadre che vincono le gare eliminatorie superano le fasi eliminatorie e possono partecipare al Campionato mondiale di calcio. 
Le squadre nazionali americane sono 8: Brasile, Argentina, USA, Costa Rica, Messico, Paraguay e la squadra di Trinidad e di Tobago. 
Le squadre nazionali asiatiche sono 4: Corea, Giappone, Iran e Arabia Saudita. 
Le squadre nazionali africane sono 5: Ghana, Tunisia, Costa D’Avorio, Togo e Angola. 
Nelle squadre nazionali giocano i giocatori di calcio più bravi di ogni Paese. 
Molti giocatori che giocheranno le partite del Campionato mondiale sono famosi in Italia, perché giocano nelle squadre del Campionato italiano di calcio. 
Ad esempio: il giocatore della squadra nazionale argentina, Leandro Cufrè, gioca con la squadra della Roma; 
il giocatore della squadra della Repubblica Ceca, Pavel Nedved, gioca con la squadra della Juventus; 
il giocatore della squadra nazionale brasiliana, Marcos Cafu, gioca con la squadra del Milan. 
Moltissimi tifosi e sportivi, italiani e stranieri, vedranno le partite negli stadi tedeschi o in Italia, per televisione. 
Il 1° giugno il pilota colombiano della squadra della Williams, Juan Pablo Montoya, ha vinto il Gran Premio di Montecarlo. 
Perciò la squadra della Williams ha festeggiato la prima vittoria nel Mondiale di quest’anno. 
Il finlandese Kimi Raikkonen, pilota della squadra della McLaren, è arrivato in seconda posizione. 
Michael Schumacher, pilota della squadra della Ferrari, è arrivato in terza posizione. 
Il Gran Premio di Montecarlo è una gara difficile e pericolosa. 
Infatti, i piloti corrono sulle strade della città di Montecarlo con le macchine di Formula 1. 
Le strade della città di Montecarlo sono strette e con molte curve, perciò i piloti superano le altre macchine con difficoltà. 
Il 15 giugno a Montreal, in Canada, Michael Schumacher ha vinto il Gran Premio del Canada. 
Adesso Michael Schumacher è primo nella classifica dei piloti del Mondiale di Formula 1. 
Anche la squadra della Ferrari è prima nella classifica dei costruttori delle macchine di Formula 1. 
I piloti e i tecnici della Ferrari sperano di vincere il titolo mondiale anche quest’anno. 
Il pilota italiano Valentino Rossi ha vinto il campionato mondiale di motociclismo dell’anno 2004. 
Nella classifica finale del campionato mondiale, Valentino Rossi che guida una moto Yamaha è arrivato al primo posto con 9 vittorie. 
Il pilota spagnolo Sete Gibernau, che guida una moto Honda, è arrivato al secondo posto con 4 vittorie. 
Il pilota italiano Max Biaggi, che guida una moto Honda, è arrivato al terzo posto con una vittoria. 
I piloti hanno fatto 16 gare su diversi circuiti, in tutto il mondo. 
Rossi ha vinto il campionato mondiale già alla fine della quindicesima gara. 
Infatti, il 17 ottobre, in Australia, Rossi aveva già raggiunto un punteggio utile a vincere il campionato mondiale. 
Le moto con il motore 1000 corrono più veloci delle altre moto. 
La categoria delle moto con il motore 1000 si chiama MotoGP, cioè Moto Gran Premio. 
I tifosi di motociclismo seguono le gare della categoria MotoGP con interesse. 
Perciò i piloti Rossi, Gibernau e Biaggi sono molto famosi, in Italia e all’estero. 
Il ciclista Damiano Cuneo ha vinto il Giro d’Italia ha vinto il Giro d’Italia 
Quest’anno, il ciclista italiano Damiano Cunego ha vinto il Giro d’Italia. 
Damiano Cunego è nato a Verona, e ha 22 anni. 
È un ciclista molto giovane e partecipa alle gare dei ciclisti professionisti dal 2002. 
Damiano Cunego con la sua vittoria ha sorpreso tutti gli appassionati di ciclismo. 
Infatti ha vinto le tappe più importanti del Giro d’Italia ed è rimasto al primo posto della classifica per molte tappe. 
Perciò, Damiano Cunego è diventato il vincitore del Giro d’Italia. 
Secondo gli appassionati di ciclismo, un altro ciclista italiano, Gilberto Simoni, poteva vincere il Giro d’Italia di quest’anno. 
Perciò era diventato un ciclista famoso in Italia e all’estero. 
Invece, quest’anno, Gilberto Simoni è stato al primo posto della classifica del Giro d’Italia solo per poche tappe. 
Nella classifica finale del Giro d’Italia, Gilberto Simoni è arrivato al terzo posto. 
Al Giro d’Italia di quest’anno, hanno partecipato 171 ciclisti. 
I ciclisti sono partiti l’8 maggio da Genova e sono arrivati il 30 maggio a Milano. 
I ciclisti hanno percorso circa 3.400 chilometri, su strade di pianura, di montagna e di campagna. 
I ciclisti sono passati per le città di Frosinone, Spoleto, Cesena, Trieste. 
Inoltre, quest’anno, i ciclisti sono arrivati anche fuori dal territorio italiano, in Croazia, uno Stato a nord-est dell’Italia. 
Il ciclista Marco Pantani è morto improvvisamente il 14 febbraio 2004, a Rimini. 
Marco Pantani era nato a Cesenatico il 13 gennaio del 1970. 
Da alcuni anni, Marco Pantani non partecipava più alle gare di ciclismo, perché era depresso, cioè era sempre triste e malinconico. 
Infatti, Marco Pantani aveva perso interesse per il lavoro, era andato via dalla sua casa, non incontrava più parenti e amici e stava spesso da solo. 
Nel 1998 aveva vinto le due gare più importanti per i ciclisti professionisti: il Giro d’Italia e il Tour de France. 
Infatti, tra i ciclisti italiani, solo il ciclista Felice Gimondi aveva vinto il Giro d’Italia e il Tour de France nel 1965. 
Durante il Giro d’Italia del 1999, i giudici di gara hanno fatto un controllo antidoping. 
I medici sportivi hanno trovato sostanze vietate nel sangue di Marco Pantani. 
Quindi, i giudici del Giro d’Italia hanno accusato Pantani di doping e lo hanno escluso dal Giro d’Italia. 
Prima di essere escluso, Pantani era al primo posto della classifica del Giro d’Italia del anno 1999. 
Per l’accusa di doping, Pantani ha dovuto affrontare alcuni processi. 
Dopo, Pantani si è sentito umiliato e non aveva più fiducia in se stesso. 
Perciò, non è riuscito più a vincere gare importanti e si è ammalato di depressione. 
Per aumentare le entrate dello Stato, nella legge finanziaria per il 2003, i ministri del governo italiano hanno previsto il condono fiscale. 
Il condono fiscale è un provvedimento che riguarda gli evasori fiscali. 
Gli evasori fiscali sono le persone che dichiarano un reddito minore rispetto al reddito reale per pagare meno tasse allo Stato. 
I cittadini pagano le tasse in base al reddito che hanno dichiarato. 
I cittadini che hanno i redditi più alti pagano più tasse. 
Gli evasori fiscali commettono un reato perché non rispettano l’obbligo di pagare le tasse in base al loro reddito reale. 
Con il condono fiscale gli evasori fiscali possono mettersi in regola con lo stato per gli anni 1997, 1998, 1999, 2000 e 2001. 
Infatti gli evasori possono decidere di pagare una somma di denaro in aggiunta alle tasse già pagate. 
Così gli evasori ottengono il condono fiscale, cioè evitano le multe previste per le false dichiarazioni dei redditi. 
Gli evasori fiscali devono pagare la somma dovuta per il condono entro il 16 aprile 2003, in banca o negli uffici postali o attraverso Internet. 
Dal 2 al 6 marzo potremo vedere in televisione, su Rai Uno, il 54° Festival della canzone italiana. 
Il Festival si svolge ogni anno a Sanremo, nel Teatro Ariston. 
Sanremo è una città di mare che si trova in Liguria. 
Il festival di Sanremo è una gara di canzoni. 
Durante il Festival di Sanremo i cantanti cantano nuove canzoni. 
Una giuria di esperti di musica e una giuria popolare, cioè di persone comuni, premiano le canzoni più belle. 
Quest’anno 22 cantanti parteciperanno al Festival di Sanremo. 
Molti cantanti del Festival di quest’anno sono giovani. 
Quest'anno Simona Ventura presenterà il festival di Sanremo. 
Ogni sera due assistenti aiuteranno Simona Ventura a presentare il Festival di Sanremo. 
Tutte le sere, dopo il Festival, ci sarà una trasmissione televisiva che si chiama Dopofestival. 
Durante la trasmissione Dopofestival giornalisti e personaggi famosi parleranno del Festival e delle canzoni di quest’anno. 
Quest'anno il giornalista Bruno Vespa presenterà il Dopofestival. 
Dal 10 settembre, nei cinema, possiamo vedere il film Le chiavi di casa. 
Gianni Amelio è nato il 20 gennaio 1945, a San Pietro Magisano, vicino a Catanzaro, in Calabria. 
Gianni Amelio ha iniziato a fare film nel 1967. 
Il film Le chiavi di casa racconta la storia di Paolo e di suo padre Gianni. 
Paolo si muove con difficoltà, ma è sempre allegro e di buon umore. 
A Paolo piacciono gli sport, specialmente il calcio. 
Paolo vive con gli zii perché non ha mai conosciuto i suoi genitori. 
Infatti, la madre di Paolo è morta quando è nato Paolo. 
Dopo la morte della mamma di Paolo, il padre non ha voluto conoscere e crescere il figlio Paolo. 
Per fare una visita medica, Paolo deve andare a Berlino, in Germania. 
Gli zii di Paolo convincono il padre di Paolo ad accompagnare il figlio a Berlino. 
Durante il viaggio verso Berlino, Paolo e suo padre si conoscono e imparano a volersi bene. 
Il film Le chiavi di casa ha partecipato al Festival del Cinema di Venezia di quest’anno, ma non ha vinto nessun premio. 
Il film che ha vinto il Festival del Cinema di Venezia del 2004 è Il segreto di Vera Drake, del regista inglese Mike Leigh. 
L'11 ottobre 2002 è uscito il nuovo film di Roberto Benigni, Pinocchio. 
Nel film Roberto Benigni fa la parte di Pinocchio. 
Lo scrittore Carlo Collodi ha scritto il libro Le avventure di Pinocchio nel 1883. 
Il vero nome di Carlo Collodi è Carlo Lorenzini. 
Ha scritto molti libri per ragazzi: i Racconti delle fate del 1875, Il viaggio per l'Italia di Giannettino del 1876 e Minuzzolo del 1878. 
Però il libro più famoso di Carlo Lorenzini è Le avventure di Pinocchio. 
Pinocchio è un burattino di legno che pensa, si muove, parla, ride e piange come un bambino vero. 
Ogni volta che dice una bugia il suo naso si allunga. 
Pinocchio non vuole andare a scuola e non ascolta i consigli di Geppetto, del Grillo Parlante e della Fata dai capelli turchini. 
Il Grillo Parlante e la Fata dai capelli turchini sono amici di Pinocchio. 
Pinocchio si trova molte volte nei guai e la Fata dai capelli turchini aiuta Pinocchio a salvarsi quando è in pericolo. 
Dopo molte avventure Pinocchio diventa buono e ubbidiente, comincia a studiare e a lavorare. 
Una mattina Pinocchio si sveglia, si guarda allo specchio e vede che non è più un burattino: 
Allora andate al cinema a vedere il film Pinocchio. 
L'indirizzo di dueparole su Internet è: www.dueparole.it. 
dueparole è un giornale mensile ed è l'unico giornale di facile lettura che c'è in Italia. 
In un giornale di facile lettura gli articoli sono brevi, il linguaggio è semplice e chiaro e le parole sono molto comuni. 
Gli articoli di dueparole riguardano gli avvenimenti di attualità, cultura, spettacoli, sport e vita in casa, le notizie dall'Italia e dagli altri Paesi. 
I redattori di dueparole, cioè le persone che scrivono gli articoli, fanno parte dell'associazione "Parlar chiaro". 
Le persone che fanno parte di questa associazione lavorano per eliminare le barriere linguistiche. 
Le barriere linguistiche sono gli ostacoli che impediscono ad alcune persone di leggere e capire molti testi scritti. 
In particolare, le persone che fanno parte dell'associazione "Parlar chiaro" vogliono eliminare gli ostacoli che impediscono a molti lettori di capire i giornali italiani. 
Dal 2002 i rappresentanti del governo italiano dedicano il giorno del 27 gennaio di ogni anno al giorno della memoria. 
Nel giorno della memoria, gli italiani vogliono ricordare tutti gli ebrei uccisi dai nazisti tedeschi durante la seconda guerra mondiale. 
Durante la seconda guerra mondiale, i nazisti tedeschi hanno perseguitato gli ebrei, cioè li hanno privati dei diritti umani. 
Li hanno privati dei loro lavori, delle loro proprietà e delle persone più care. 
Poi li hanno arrestati e rinchiusi nei campi di concentramento. 
Nei campi di concentramento, gli ebrei erano prigionieri, lavoravano molto, avevano poco cibo e soffrivano il freddo.Molti ebrei morivano di fame e di freddo. 
Inoltre nei campi di concentramento i nazisti tedeschi uccidevano molti prigionieri nelle camere a gas, cioè in camere piene di gas velenosi. 
Nel campo di concentramento di Auschwitz, in Polonia, i tedeschi hanno ucciso milioni di ebrei. 
Il 27 gennaio del 1945, i soldati dell’esercito russo sono arrivati al campo di Auschwitz e hanno liberato i prigionieri che erano ancora vivi. 
I rappresentanti di molti paesi del mondo hanno deciso di dedicare un giorno dell’anno al Giorno della memoria. 
Nel Giorno della memoria i cittadini di molti paesi del mondo vogliono ricordare tutte le persone uccise dai tedeschi durante la seconda guerra mondiale. 
Durante la seconda guerra mondiale i tedeschi hanno perseguitato milioni di persone, soprattutto ebree, cioè li hanno privati di tutti i loro diritti. 
Poi le hanno arrestate e rinchiuse nei campi di concentramento. 
Nei campi di concentramento gli ebrei erano prigionieri, lavoravano molto, avevano poco cibo e soffrivano il freddo. 
Nei campi di concentramento i tedeschi uccidevano molti prigionieri nelle camere a gas, cioè in camere piene di gas velenosi. 
L’obiettivo dei tedeschi era lo sterminio, cioè l’uccisione di tutti gli ebrei. 
Il più grande campo di concentramento era ad Auschwitz, in Polonia. 
Il 27 gennaio 1945 i soldati dell’esercito russo sono arrivati ad Auschwitz e hanno liberato i prigionieri che erano ancora vivi. 
Per ricordare questi fatti successi durante la seconda guerra mondiale, gli ebrei usano la parola Shoah. 
Shoah è una parola ebraica che significa “distruzione”. 
Gli italiani ricordano la Shoah nel Giorno della memoria, il 27 gennaio di ogni anno. 
Quest’anno, il ciclista italiano Gilberto Simoni ha vinto il Giro d’Italia. 
Ogni anno gli organizzatori del Giro d’Italia cambiano il percorso della gara. 
Quest’anno, il percorso del Giro d’Italia è stato diviso in ventuno tappe. 
I ciclisti hanno percorso in bicicletta quasi 3.500 chilometri sulle strade italiane. 
I ciclisti sono partiti il primo maggio da Lecce, in Puglia, e sono arrivati il primo giugno a Milano, in Lombardia. 
I ciclisti hanno percorso le strade italiane dal sud al nord e hanno attraversato 14 regioni italiane. 
Quest’anno, dopo tanti anni, i ciclisti sono arrivati al traguardo dell’ultima tappa in Piazza Duomo, la piazza più famosa di Milano. 
Gilberto Simoni ha percorso i 3500 chilometri in 89 ore e 32 minuti. 
Il ciclista italiano Stefano Garzelli è arrivato secondo in 89 ore e 39 minuti. 
Il ciclista ucraino Yaroslav Popovych è arrivato terzo, dopo Garzelli, per pochi secondi. 
Simoni ha guadagnato tempo soprattutto nelle tappe in salita. 
Infatti, Simoni è un ciclista che corre molto veloce in salita, sulle strade di montagna. 
Perciò gli esperti di ciclismo lo definiscono uno scalatore. 
Gli scalatori sono atleti capaci di affrontare e superare forti salite con meno fatica di altri atleti. 
I rappresentanti del governo dell’Iran hanno deciso di produrre in Iran il combustibile nucleare per far funzionare le centrali elettriche. 
L’Iran si trova in Medio Oriente e confina con la Turchia, l’Iraq, il mar Caspio e il Golfo Persico. 
I rappresentanti dei Paesi che fanno parte dell’Onu, Organizzazione delle Nazioni Unite, sono contrari alla decisione dei rappresentanti del governo dell’Iran. 
Infatti, secondo i rappresentati dell’Onu, se il governo iraniano produce il combustibile nucleare può fabbricare anche armi atomiche. 
Infatti, quando chi produce il combustibile nucleare, può produrre anche il materiale utile per costruire armi atomiche. 
Perciò i rappresentanti dell’Aiea, Agenzia Internazionale per l’Energia Atomica, ha chiesto ai rappresentanti del governo dell’Iran di interrompere la produzione di combustibile nucleare. 
Il presidente dell’Iran, Mahmoud Ahmadinejad, ha dichiarato che l’Iran continuerà a produrre combustibile nucleare solo per far funzionare le centrali elettriche. 
La Russia e la Cina, invece, vogliono convincere l’Iran senza usare la forza. 
Nel mese di febbraio 2003, il Ministro del lavoro e delle politiche sociali, Roberto Maroni, ha presentato il Libro bianco sul welfare. 
Il Libro bianco sul welfare è un documento ufficiale del Governo italiano. 
Nel Libro bianco sul welfare il Ministro Maroni dà indicazioni sulle iniziative necessarie per migliorare la qualità della vita dei cittadini. 
Secondo il Ministro bisogna aiutare le famiglie a vivere meglio. 
Ad esempio bisogna aiutare le famiglie giovani a comprare una casa, oppure bisogna far pagare poche tasse alle famiglie che hanno figli. 
Inoltre nel Libro bianco sul welfare il Ministro ha scritto che bisogna aiutare le persone molto povere attraverso il reddito di ultima istanza. 
Il reddito di ultima istanza è il contributo in denaro dato da enti locali, cioè regioni, province, comuni. 
Le persone molto povere possono avere questo contributo, finché non riescono a trovare un lavoro e a mantenersi da sole. 
Secondo il Ministro bisogna aiutare anche le persone anziane e le persone disabili. 
Oppure le persone disabili hanno il diritto di frequentare le scuole, di trovare e mantenere un lavoro. 
Ora il Ministro ha il compito di realizzare le indicazioni del Libro bianco sul welfare. 
Per realizzare queste indicazioni il Ministro si è impegnato a dare più soldi agli enti locali. 
Infatti gli enti locali sono le istituzioni più vicine ai cittadini e conoscono bene i loro bisogni. 
La classifica generale dei risultati delle Olimpiadi si chiama medagliere. 
Il medagliere presenta l’elenco delle medaglie vinte dagli atleti dei vari paesi del mondo nelle gare dei vari sport. 
Nel medagliere delle Olimpiadi di quest’anno, al primo posto si sono classificati gli atleti statunitensi che hanno vinto 35 medaglie d’oro; 
al secondo posto si sono classificati gli atleti cinesi che hanno vinto 32 medaglie d’oro; 
al terzo posto si sono classificati gli atleti russi che hanno vinto 27 medaglie d’oro; 
al quarto posto si sono classificati gli atleti australiani che hanno vinto 17 medaglie d’oro; 
al quinto posto si sono classificati gli atleti giapponesi che hanno vinto 16 medaglie d’oro; 
al sesto posto si sono classificati gli atleti tedeschi che hanno vinto 14 medaglie d’oro; 
al settimo posto si sono classificati gli atleti francesi che hanno vinto 11 medaglie d’oro. 
Gli atleti italiani hanno vinto 10 medaglie d’oro e si sono classificati all’ottavo posto della classifica. 
Il Presidente della Repubblica italiana, Carlo Azeglio Ciampi, ha mandato un messaggio a tutti gli italiani per l’8 marzo. 
L’8 marzo è la festa di tutte le donne. 
Il Presidente Ciampi ha anche invitato gli uomini ad aiutare di più le donne nella cura della casa e nell’educazione dei figli. 
Infatti le donne fanno sempre più fatica a conciliare il ruolo di moglie, di mamme, di figlie e di lavoratrici. 
Le donne che lavorano e hanno figli sono costrette spesso a sacrificare la loro carriera o a rinunciare al loro lavoro. 
Il miele è una sostanza dolce prodotta dalle api. 
Le api succhiano il nettare dai fiori, dalle piante e dai tronchi di alcuni alberi. 
Le api trasportano il nettare negli alveari e trasformano il nettare in miele. 
Spesso gli atleti mangiano qualche cucchiaio di miele prima delle gare perché il miele aumenta la resistenza fisica. 
Il colore, l'odore e il sapore di ogni tipo di miele dipendono dalla pianta che le api hanno succhiato. 
Ad esempio, il miele di timo, di eucaliptus e di conifera sono utili per curare la tosse, la bronchite e il raffreddore. 
Il miele d'arancio e di timo hanno proprietà calmanti e si possono usare per curare l'insonnia. 
Il miele di saraceno è utile per curare l'anemia. 
Fino a 200 anni fa il miele era l'unica sostanza conosciuta e usata per rendere dolci i cibi. 
Verso il 1700, la gente cominciò a usare lo zucchero. 
Infatti ricavava lo zucchero da una pianta, la canna da zucchero. 
Lo zucchero costava meno ed era più dolce del miele. 
Per questo ancora oggi la gente usa molto lo zucchero e usa di meno il miele. 
Quest’anno la squadra del Milan è campione d’inverno del 2003. 
Diventa campione d’inverno la squadra che è prima in classifica alla fine delle partite giocate nella prima metà del Campionato. 
Nella squadra del Milan giocano molti campioni: Filippo Inzaghi, Paolo Maldini, Rivaldo, Cesar Manuel Rui Costa, Andriy Shevchenko e Claudio Sergio Serginho. 
Filippo Inzaghi è il capocannoniere della squadra del Milan. 
Il capocannoniere è il giocatore che segna più gol di tutti. 
Rivaldo e Claudio Sergio Serginho sono brasiliani e hanno vinto il campionato mondiale del 2002 con la squadra del Brasile. 
L’allenatore della squadra del Milan è Carlo Ancelotti. 
Alcuni studiosi hanno fatto una ricerca sul modo di mangiare degli italiani. 
Secondo questi studiosi, il modo di mangiare degli italiani è molto cambiato negli ultimi 50 anni. 
50 anni fa per gli italiani il pranzo era il pasto principale. 
Gli italiani mangiavano molto pane, molta pasta, poca carne e poco pesce. 
Mangiavano abbastanza frutta e verdura e bevevano parecchio vino. 
50 anni fa, nelle case degli italiani non c'erano i frigoriferi. 
Perciò gli alimenti non si potevano conservare e bisognava fare la spesa tutti i giorni. 
Le persone compravano prodotti freschi nei mercati o in negozi piccoli. 
I prodotti freschi venivano dalle zone vicine ai mercati e ai negozi. 
I prezzi erano abbastanza alti e gli italiani spendevano molto per mangiare. 
Durante la giornata vanno spesso al bar o al ristorante. 
Negli ultimi 50 anni, è cambiato anche il modo di fare la spesa, cioè il modo di scegliere e comprare gli alimenti necessari per i pasti. 
Oggi gli italiani fanno la spesa nei supermercati, comprano alimenti che provengono da vari paesi del mondo, spendono meno per i pasti. 
Spesso comprano prodotti surgelati, già puliti o cucinati. 
Infatti è anche cambiato il modo di cucinare gli alimenti. 
Oggi gli italiani fanno la spesa una o due volte alla settimana, hanno poco tempo per cucinare. 
50 anni fa gli italiani erano più magri degli italiani di oggi. 
Gli italiani di oggi sono più grassi, sono più alti e vivono più a lungo. 
A marzo sono cominciate le gare del mondiale di Formula Uno dell’anno 2003. 
I piloti hanno corso la prima gara in Australia, il 9 marzo, e hanno corso la seconda gara in Malesia, il 23 marzo. 
Il pilota scozzese David Coulthard ha vinto la gara in Australia. 
Il pilota finlandese Kimi Raikkonen ha vinto la gara in Malesia. 
Coulthard e Raikkonen guidano le macchine inglesi della McLaren. 
Il pilota tedesco Micheal Schumacher e il pilota brasiliano Rubens Barrichello guidano le macchine italiane della Ferrari. 
Nelle prime due gare del mondiale di quest’anno, Schumacher è arrivato al quarto posto in Australia e al sesto posto in Malesia. 
Barrichello è uscito dalla gara per un errore in Australia ed è arrivato al secondo posto in Malesia. 
I tifosi della Ferrari sono molto delusi dei risultati di queste due prime gare del mondiale di quest’anno. 
I piloti correranno la prossima gara del mondiale di Formula Uno in Brasile il 6 aprile. 
Il Ministro del lavoro e delle politiche sociali ha messo a disposizione di tutti i cittadini un Numero Verde. 
Il Numero Verde è un numero speciale di telefono. 
Quando telefoniamo a un Numero Verde, non paghiamo nulla, cioè la nostra telefonata è gratis. 
Il Numero Verde serve per dare informazioni e servizi alle persone che telefonano. 
I cittadini possono telefonare a questo Numero Verde anche per avere informazioni sulle associazioni che aiutano le persone a risolvere i loro problemi. 
Il Numero Verde del Ministero del lavoro e delle politiche sociali è 800-196.196. 
Funziona dal lunedì al venerdì, dalle ore 9.00 fino alle ore 20.00. 
Il sabato funziona dalle ore 9.00 fino alle ore 13.00. 
L'ISTAT inizierà nel mese di ottobe 2001 il nuovo Censimento Generale della Popolazione e delle Abitazioni. 
Il Censimento generale è la raccolta di notizie su tutti quanti i cittadini italiani. 
Il censimento serve soprattutto a farci sapere con precisione quanti sono i cittadini italiani. 
Inoltre, il censimento ci dà altre notizie importanti sulle condizioni di vita dei cittadini italiani. 
Per esempio, il censimento ci dà le notizie sul livello di istruzione dei cittadini italiani. 
Le notizie sul livello di istruzione ci fanno sapere quanti cittadini italiani sono andati a scuola. 
Così, possiamo sapere quanti cittadini italiani hanno finito di frequentare la scuola elementare, o la scuola media, o la scuola superiore, o l'università. 
Il censimento ci dà anche le notizie sul lavoro dei cittadini italiani, cioè ci fa sapere quali tipi di lavoro fanno i cittadini italiani. 
Il censimento ci fa sapere quanti cittadini italiani sono disoccupati, cioè quanti cittadini italiani non hanno un lavoro. 
Il censimento ci dà anche notizie sulle case degli italiani. 
Per esempio, ci fa sapere quante case non hanno l'acqua, o il bagno, o il riscaldamento, o il telefono. 
devono scrivere le risposte alle domande di un questionario. 
Un questionario è un foglio in cui sono scritte le domande. 
L'ISTAT raccoglie tutte le notizie contenute nei questionari in un libro che tutti i cittadini possono leggere. 
Prima del censimento di quest'anno, l'ISTAT aveva svolto un altro censimento nell'anno 1991. 
Il censimento dell'anno 1991 ci ha fatto sapere che i cittadini italiani erano quasi 57 milioni. 
Quasi tutti i cittadini italiani avevano finito di frequentare un tipo di scuola, però ancora un milione e mezzo di cittadini italiani non sapeva né leggere né scrivere. 
Il censimento di quest'anno ha due novità importanti. 
Innanzi tutto, il censimento raccoglie informazioni anche sugli uffici pubblici. 
Inoltre, per la prima volta partecipano al censimento anche i cittadini stranieri che vivono in Italia. 
Per gli stranieri i questionari sono in sei lingue diverse: tedesco, inglese, francese, spagnolo, arabo e portoghese. 
Nel mese di agosto 2003, i deputati e i senatori del Parlamento italiano hanno approvato una legge che modifica il Codice della strada. 
Il Codice della strada è l’insieme delle norme che regolano la circolazione di macchine, autobus eccetera sulle strade italiane. 
Secondo la nuova legge la patente di guida vale 20 punti. 
La patente di guida è il documento che permette di guidare. 
Il numero dei punti che i responsabili della circolazione possono togliere alla patente dei cittadini dipende dall’importanza delle regole che i cittadini non hanno rispettato. 
Per esempio, i cittadini che superano i limiti di velocità possono perdere da due a cinque punti. 
I cittadini che guidano senza cinture di sicurezza possono perdere cinque punti. 
I cittadini che guidano dopo aver bevuto troppo alcol possono perdere dieci punti. 
I cittadini che guidano e non rispettano le regole del Codice, oltre a perdere i punti, devono anche pagare multe alte. 
I cittadini che hanno perso punti possono recuperare i punti che hanno perso. 
Per recuperare i punti persi i cittadini devono frequentare un corso di educazione stradale. 
I corsi di educazione stradale servono per imparare a rispettare le regole del Codice della strada. 
I corsi per recuperare i punti persi durano due settimane, e le lezioni durano due ore al giorno. 
I cittadini che hanno perso alcuni punti dalla patente possono riacquistare tutti i punti se per due anni rispettano le regole del Codice e non perdono punti. 
Il 1° ottobre è uscito il nuovo disco dei R.E.M. 
Il titolo del nuovo disco dei R.E.M. è Around the sun. 
Around the sun significa “intorno al sole”. 
I R.E.M. sono un gruppo musicale degli Stati Uniti d’America che suona e canta musica rock. 
R.E.M. sono le lettere iniziali delle tre parole inglesi Rapid Eyes Movements che significano “movimenti rapidi degli occhi”. 
I Rapid Eyes Movements sono i movimenti che i nostri occhi fanno quando noi dormiamo profondamente e sogniamo. 
Il gruppo musicale dei R.E.M. si è formato nel 1980 ad Athens, una città degli Stati Uniti d’America. 
Nel gruppo c’era anche Bill Berry, che suonava la batteria. 
Nel 1997 Bill Berry ha lasciato il gruppo dei R.E.M. 
Tra le canzoni più famose dei R.E.M. ricordiamo: Losing my religion, Shiny happy people, Everybody hurts, Man on the moon, Imitation of life. 
In molte canzoni del nuovo disco i R.E.M. parlano di politica. 
Il 30 luglio 2002 è uscito il nuovo disco di Bruce Springsteen. 
Il titolo del nuovo disco di Bruce Springsteen si chiama The Rising che significa "La rinascita". 
Il primo disco è del 1973 e si chiama Greetings from Asbury Park, N. J. cioè "Saluti da Ausbury Park N.J." 
Le canzoni del nuovo disco di Bruce Springsteen sono tutte molto belle: alcune sono un po' tristi, altre sono più allegre. 
Con questo disco Bruce Springsteen vuole dare agli americani un messaggio di speranza e di pace per il futuro. 
Nel mese di marzo 2006 è uscito il nuovo disco di CapaRezza Habemus Capa. 
Caparezza è nato a Molfetta, vicino a Bari, il 9 ottobre 1973. 
Si è diplomato in ragioneria e poi è andato a studiare a Milano per diventare pubblicitario. 
Ha abbandonato gli studi e ha iniziato la sua carriera di cantante di rap. 
Il rap è un genere musicale nato negli anni Settanta nei quartieri poveri delle città americane. 
Negli anni Ottanta è diventato uno dei generi di musica preferita dai giovani. 
Il rap è un modo di parlare veloce sul ritmo della musica. 
I giovani usano il rap nelle canzoni per parlare dei loro problemi. 
Le prime canzoni di CapaRezza hanno avuto poco successo. 
Da Milano è tornato a Molfetta e ha continuato a comporre canzoni rap e ha scelto un nuovo nome d’arte: CapaRezza. 
Nel dialetto di Molfetta capa rezza significa “testa riccia”. 
Nel 2003 è uscito il disco Verità supposte che ha fatto diventare CapaRezza un cantante famoso. 
Il titolo del nuovo disco di CapaRezza, Habemus Capa, ricalca la formula latina Habemus Papam, usata per annunciare l’elezione del nuovo Papa. 
Infatti la forma, grammaticalmente corretta, del titolo del nuovo disco di CapaRezza doveva essere Habemus Capam. 
CapaRezza ha detto di aver trasgredito volutamente la regola della grammatica latina. 
Da novembre 2003 possiamo comprare nei negozi di dischi il nuovo disco di Luciano Ligabue. 
Il titolo del nuovo disco di Luciano Ligabue è Giro d'Italia. 
È nato il 13 marzo del 1960 a Correggio, un piccolo paese dell'Emilia Romagna. 
Luciano Ligabue ha fatto il suo primo disco nel 1990. 
Luciano Ligabue ha fatto anche due film: Radiofreccia del 1998 e Da zero a dieci del 2002. 
Luciano Ligabue ha composto alcune canzoni per la colonna sonora dei suoi due film. 
La colonna sonora è la musica che accompagna le scene di un film. 
I titoli di qualche canzone che Luciano Ligabue ha composto per il film Radiofreccia sono: Ho perso le parole, Metti in circolo il tuo amore. 
Il titolo della canzone che Luciano Ligabue ha composto per il film Da zero a dieci è: Questa è la mia vita. 
Nel suo nuovo disco Giro d'Italia Luciano Ligabue canta le sue canzoni più famose. 
Nel 2003 Ligabue ha fatto concerti in molte città italiane. 
Nei concerti ha cantato le canzoni del suo disco Giro d'Italia. 
Il 31 ottobre 2003 è uscito il nuovo disco di Lucio Dalla. 
Il titolo del nuovo disco di Lucio Dalla è Lucio. 
Nel 1962 suonava il clarinetto nel gruppo musicale dei Flippers. 
Dal 1977 al 2003, Lucio Dalla ha fatto molti dischi. 
In questo disco, Lucio Dalla canta due canzoni, Amore Disperato e Per te, insieme alla cantante italiana Mina. 
Dal 21 gennaio 2005, in tutti i negozi di dischi, possiamo comprare il nuovo disco di Mina. 
Il titolo del nuovo disco di Mina è Bula Bula. 
Bula Bula è il nome di un posto immaginario dove le persone possono dimenticare le cose spiacevoli della vita. 
Mina è una cantante italiana, famosa in Italia e all’estero. 
È nata il 25 marzo del 1940 a Busto Arsizio, una città in provincia di Varese, in Lombardia. 
Il vero nome di Mina è Anna Maria Mazzini. 
Mina ha iniziato a cantare nel 1958, in un locale di Marina di Pietrasanta, un posto di mare della Toscana. 
Nel 1959, Mina ha partecipato al programma televisivo il Musichiere dove ha cantato la canzone Nessuno, che l’ha fatta diventare famosa. 
Da allora, Mina ha lavorato in televisione, ha fatto molti concerti e ha pubblicato molti dischi. 
Ha cantato e contribuito a rendere famose canzoni scritte da molti autori, italiani e stranieri. 
Per esempio Mina ha reso famosa la canzone di Fabrizio De Andrè La canzone di Marinella. 
Mina ha anche cantato molte canzoni di Mogol, Lucio Battisti, Gino Paoli, Riccardo Cocciante, Franco Califano, Adriano Celentano eccetera. 
Da quasi vent’anni vive a Lugano, in Svizzera dove lavora e fa molti dischi. 
Le canzoni del nuovo disco di Mina, Bula Bula sono tutte nuove. 
Alcuni titoli delle nuove canzoni sono Vai e vai e vai, Portati via, Fragile, Se, Fra mille anni. 
Tra le canzoni del nuovo disco di Mina c’è anche una vecchia canzone francese, La fin des vacances. 
Il 5 novembre è uscito il nuovo disco di Paolo Conte. 
Il nuovo disco di Paolo Conte si chiama Elegia. 
È nato il 6 gennaio del 1937, ad Asti, in Piemonte. 
Paolo Conte ama il jazz classico americano da quando era ragazzo. 
Il jazz è un tipo di musica nato nelle comunità dei neri degli Stati Uniti d’America verso la fine dell’Ottocento. 
All’inizio della sua carriera, Paolo Conte suonava il vibrafono in piccoli gruppi musicali di Asti. 
Il vibrafono è uno strumento musicale elettrico che produce vibrazioni. 
Da giovane Paolo Conte scriveva le canzoni con il fratello Giorgio e poi ha iniziato a scriverle da solo. 
È laureato in legge, ma ha scelto di fare il musicista. 
Dalla metà degli anni Sessanta Paolo Conte scrive e canta canzoni diventate famose in tutto il mondo. 
Tra il 1974 e il 2004 Paolo Conte ha fatto molti dischi. 
È molto conosciuto e apprezzato all’estero, soprattutto in Francia. 
Le parole delle sue canzoni sono poetiche e la musica è particolare: emoziona e fa anche sorridere. 
Il nuovo disco di Paolo Conte, Elegia, contiene 13 canzoni nuove. 
In queste canzoni Paolo Conte parla con nostalgia dell’Italia e degli italiani degli anni passati. 
Il 30 aprile è uscito il nuovo disco di Raf. 
Il titolo del nuovo disco di Raf è Ouch. 
I personaggi dei fumetti usano la parola “Ouch” quando vanno a sbattere contro qualcosa e si fanno male. 
Il vero nome del cantante Raf è Raffaele Riefoli. 
Raf è nato il 20 settembre 1959 a Margherita di Savoia, un paese della Puglia. 
Raf ha fatto il suo primo disco nel 1983. 
Nel mese di gennaio 2003, è uscito il nuovo disco di Vinicio Capossela. 
Vinicio Capossela è nato il 14 gennaio 1965 ad Hannover, in Germania da genitori italiani ma è cresciuto in Italia, a Reggio Emilia. 
Il primo disco di Vinicio Capossela è uscito nel 1990 e si chiama All’una e trentacinque circa. 
Nel disco L’indispensabile ci sono le canzoni più belle di Vinicio Capossela. 
Nel disco L’indispensabile Vinicio Capossela canta anche la vecchia canzone di Adriano Celentano Si è spento il sole. 
Tra il 10 e il 13 giugno 2004, i cittadini dei 25 paesi dell’Unione europea hanno eletto i loro rappresentanti, cioè i deputati del Parlamento europeo. 
I cittadini dei Paesi dell’Unione europea eleggono i deputati del Parlamento europeo ogni 5 anni. 
Abbiamo parlato dei 25 paesi dell’Unione europea e delle elezioni nel numero di giugno di dueparole. 
La sede del Parlamento europeo si trova a Strasburgo, in Francia. 
I deputati del Parlamento europeo hanno il compito di discutere le leggi comuni ai Paesi dell’Unione europea. 
La maggior parte dei deputati sono iscritti a un gruppo politico. 
I gruppi politici più importanti sono il Pse e il Ppe. 
Il Pse, Partito socialista europeo, è un gruppo politico di sinistra. 
Il Ppe, Partito popolare europeo, è un gruppo politico di destra. 
Con le elezioni di giugno, il Ppe ha avuto più voti degli altri gruppi politici. 
Perciò nel nuovo Parlamento europeo il Ppe ha più deputati del Pse. 
Prima delle elezioni di giugno il Pse aveva più voti del Ppe. 
Da gennaio 2003, il nuovo presidente del Guatemala è il conservatore Oscar Berger. 
Berger ha 57 anni ed è un uomo d’affari. 
Berger è stato sindaco di Città del Guatemala, la capitale del Guatemala. 
In Guatemala poche persone posseggono quasi tutte le terre coltivabili e sono molto ricche. 
Queste persone sfruttano i contadini, cioè li fanno lavorare molto e li pagano pochissimo. 
La maggior parte degli abitanti del Guatemala sono contadini e sono poverissimi. 
Vivono in baracche umide e sporche e molto spesso si ammalano. 
Oscar Berger ha promesso che il nuovo governo lavorerà per migliorare le condizioni di vita della popolazione del Guatemala, soprattutto dei contadini, e per eliminare la povertà. 
Oscar Berger ha incontrato le organizzazioni del Guatemala che difendono i diritti umani e ha chiesto a Rigoberta Menchù di far parte del nuovo governo. 
Rigoberta Menchù è nata in Guatemala e i suoi genitori erano contadini molto poveri. 
Dal 1981 Rigoberta Menchù va in giro per il mondo a denunciare le condizioni di vita dei contadini del Guatemala. 
Nel 1992 Rigoberta Menchù ha ricevuto il premio Nobel per la pace perché difende i diritti dei contadini poveri del Guatemala. 
Il 10 maggio 2006, i senatori, i deputati e i rappresentanti delle regioni italiane hanno eletto l’undicesimo Presidente della Repubblica italiana. 
Il nuovo Presidente della Repubblica italiana è Giorgio Napolitano. 
Il nuovo Presidente è stato eletto con 543 voti, alla quarta votazione. 
Alla quarta votazione hanno partecipato 990 senatori, deputati e rappresentanti delle regioni italiane. 
Hanno votato per Giorgio Napolitano solo i partiti della maggioranza. 
I partiti della maggioranza attuale sono i partiti di centro-sinistra. 
I partiti dell’opposizione attuale sono i partiti di centro-destra. 
I rappresentanti della maggioranza hanno eletto Giorgio Napolitano Presidente della Repubblica perché è un uomo ricco di esperienza e di equilibrio. 
Giorgio Napolitano è nato a Napoli il 29 giugno 1925. 
Nel 1947 si è laureato in Giurisprudenza e nel 1953 è stato eletto deputato. 
Nel 1999 è stato eletto Presidente della Camera dei Deputati. 
Dal 1996 al 1999 è stato Ministro degli Interni, durante il Governo di Romano Prodi. 
Dal 1999 al 2004 è stato deputato dei Democratici di Sinistra nel Parlamento dell’Unione Europea. 
Nel Parlamento Europeo è stato Presidente della Commissione Affari Costituzionali. 
Il 23 settembre 2005, il Presidente della Repubblica, Carlo Azeglio Ciampi, ha nominato Giorgio Napolitano senatore a vita. 
Il 10 e l’11 aprile 2006, in Italia ci sono state le elezioni politiche, cioè le elezioni per il Senato e per la Camera dei deputati. 
Senato e Camera dei deputati formano il Parlamento italiano. 
I cittadini italiani maggiorenni, cioè che hanno più di 18 anni, hanno votato per eleggere i deputati della Camera. 
I cittadini italiani con più di 25 anni hanno votato per eleggere anche i senatori. 
I deputati e i senatori italiani hanno il compito di preparare, di discutere e di approvare le leggi. 
Inoltre, hanno il compito di approvare la formazione del governo e di eleggere, ogni sette anni, il Presidente della Repubblica. 
Dopo le elezioni di aprile, i deputati e i senatori del nuovo Parlamento italiano hanno eletto i nuovi Presidenti della Camera e del Senato. 
Il Presidente del Senato dirige le riunioni del Senato; regola e organizza le attività dei senatori; dirige le discussioni tra i senatori. 
Inoltre, in alcuni casi il Presidente del Senato può sostituire il Presidente della Repubblica. 
Il Presidente della Camera dirige le riunioni della Camera; organizza le attività e le riunioni dei deputati. 
Inoltre, il Presidente della Camera controlla l’amministrazione della Camera. 
Franco Marini è nato nel 1933 a San Pio delle Camere, vicino L’Aquila. 
Ha fatto attività politica nel partito della Democrazia cristiana. 
Dal 1985 al 1991, Franco Marini è stato segretario del sindacato CISL, (Confederazione Italiana Sindacati Lavoratori). 
Ha fatto attività politica prima nel sindacato CGIL (Confederazione Generale Italiana del Lavoro) poi nel Partito Comunista Italiano. 
È stato segretario del partito della Rifondazione Comunista e deputato del Parlamento italiano ed europeo. 
Ogni anno il film più bello, il regista migliore e gli attori più bravi ricevono il premio Oscar. 
Il presepe è la rappresentazione della nascita di Gesù. 
La parola presepe o presepio significa “recinto chiuso”, cioè mangiatoia. 
La mangiatoia è la parte della stalla dove gli animali mangiano. 
Nel presepe i personaggi del Vangelo sono rappresentati da statuette di legno, di gesso o di plastica. 
Il presepe rappresenta la stalla dove Gesù è nato. 
Le statuette più importanti rappresentano Maria e Giuseppe, madre e padre di Gesù Bambino. 
Accanto a Gesù, Giuseppe e Maria ci sono un bue e un asinello che riscaldano Gesù Bambino. 
Altre statuette rappresentano pastori con le loro pecore, artigiani che fanno i loro mestieri eccetera. 
Nel presepe, la statuetta che rappresenta Gesù Bambino viene messa la notte tra il 24 e il 25 dicembre, quando è nato Gesù Bambino. 
Altre statuette importanti rappresentano i Re Magi, Gaspare, Melchiorre e Baldassarre. 
I Re Magi sono sapienti che vengono dall’Oriente per adorare Gesù Bambino. 
I Re Magi portano in dono a Gesù oro, incenso e mirra. 
L’oro è un metallo prezioso, l’incenso e la mirra sono sostanze profumate. 
Le statuette dei Re magi vengono aggiunte al presepe il giorno dell’epifania, cioè il 6 gennaio. 
Oltre ai presepi in miniatura, cioè ai presepi fatti con statuette piccole, esistono i presepi viventi, fatti cioè da persone. 
La tradizione del presepe vivente è nata da un’idea di San Francesco d’Assisi. 
A Greccio, nel Lazio, la notte di Natale del 1223 San Francesco convinse gli abitanti di Greccio a mettere in scena la nascita di Gesù. 
Tuttora, ogni anno, in molte città alcuni volontari rappresentano i personaggi del presepe: Gesù Bambino, Maria, Giuseppe, i Re Magi eccetera. 
Da quest’anno, nel primo ciclo, i bambini e le bambine che hanno cinque anni e mezzo possono frequentare la prima classe della scuola primaria. 
Invece prima solo i bambini e le bambine di 6 anni potevano iscriversi alla prima classe. 
Negli anni passati, alla fine della quinta classe gli studenti dovevano fare un esame. 
Invece con la nuova legge gli studenti faranno un esame solo alla fine dell’ottavo anno. 
Nella scuola primaria, oltre alla lingua italiana, i bambini e le bambine studieranno un’altra lingua europea, per esempio l’inglese. 
Inoltre studieranno informatica, per imparare a usare il computer. 
Secondo la nuova legge, in ogni classe ci sarà un maestro che insegnerà le materie principali, come italiano, matematica, storia e geografia. 
Il maestro organizzerà il lavoro degli altri maestri che si occupano delle attività di laboratorio, come disegno e ginnastica. 
Nella scuola secondaria di primo grado, oltre all’italiano gli studenti studieranno altre due lingue europee. 
Dopo il primo ciclo, gli studenti potranno frequentare un liceo o un istituto di istruzione e formazione professionale. 
Gli studenti potranno scegliere tra 8 tipi di licei che durano 5 anni. 
Durante gli anni del liceo gli studenti potranno fare esperienze pratiche nelle università o nelle aziende. 
Alla fine del quinto anno gli studenti dovranno dare un esame di stato. 
Dopo l’esame di stato, gli studenti, se vogliono, potranno iscriversi all’università. 
Gli studenti che frequenteranno anche il quarto anno avranno un diploma. 
Gli studenti che frequenteranno anche il quinto anno faranno l’esame di Stato per iscriversi all’università. 
Mentre frequentano la scuola gli studenti di questi istituti faranno fare anche esperienze di lavoro nelle aziende. 
Durante il secondo ciclo gli studenti che vogliono cambiare il loro indirizzo di studi potranno passare da tipo di liceo a un altro tipo di liceo. 
Oppure potranno passare da un liceo a un istituto professionale e viceversa. 
La parola doping è una parola della lingua inglese. 
Deriva dal verbo to dope che significa “drogare”. 
Nello sport, la parola doping indica l’uso di sostanze vietate. 
Le sostanze vietate sono sostanze che modificano le capacità fisiche degli atleti e sono pericolose per la loro salute. 
In molti sport, gli atleti prendono sostanze vietate per avere un fisico più forte, per ottenere risultati migliori e vincere le gare. 
Quando gli atleti prendono queste sostanze, i risultati delle gare sono alterati. 
Perciò, i giudici delle gare hanno vietato queste sostanze. 
Quindi, spesso i giudici delle gare decidono di fare i controlli antidoping, cioè di verificare se gli atleti hanno preso sostanze vietate. 
Per fare questi controlli, i giudici delle gare fanno analizzare dai medici sportivi il sangue e le urine, cioè la pipì degli atleti. 
L’associazione Cittadinanza Attiva, che difende i diritti dei cittadini, ha organizzato il progetto “Obiettivo barriere”. 
Con questo progetto l’associazione si impegna a eliminare 118 barriere architettoniche presenti in luoghi pubblici e privati di molte città italiane. 
Le barriere architettoniche sono ostacoli materiali che impediscono alle persone disabili di entrare nei luoghi pubblici e di usare i mezzi di trasporto. 
L’associazione chiede ai cittadini di segnalare le barriere presenti negli edifici pubblici e privati. 
Per esempio le barriere sono presenti negli ospedali, nelle scuole, negli uffici postali, nelle banche, nei giardini pubblici, nei cinema, nei negozi eccetera. 
Inoltre l’associazione propone a tutte le persone interessate di impegnarsi nel progetto con l’adozione di una barriera. 
Per far conoscere il progetto l’associazione ha organizzato il viaggio di un autobus attraverso le città dove i cittadini hanno adottato una barriera. 
L’autobus è partito il 1 aprile e finirà il suo viaggio tra un anno. 
Ad aprile l’autobus ha attraversato le città di Napoli, Foggia, Ascoli Piceno e Vicenza. 
A maggio l’autobus attraversa Riva del Garda, Rovereto, Torino, Perugia, Milano, La Spezia, Cuneo, Firenze, Campobasso, Cagliari. 
Infine l’associazione si è impegnata a coinvolgere nel progetto gli studenti delle scuole italiane. 
Gli studenti possono segnalare barriere particolarmente gravi o premiare edifici senza barriere. 
I ricercatori del Censis, Centro Studi Investimenti Sociali, hanno presentato un rapporto sulle condizioni di vita della popolazione italiana nel 2003. 
Il Censis è un istituto di ricerca che ogni anno fa ricerche per sapere come cambiano le condizioni di vita della popolazione italiana. 
In questo rapporto i ricercatori del Censis hanno raccolto informazioni sulla famiglia, sul lavoro, sulle idee e sui problemi dei cittadini italiani. 
Secondo questo rapporto, le famiglie devono affrontare da sole molte difficoltà, ad esempio la cura delle persone molto anziane. 
Infatti gli operatori dei servizi pubblici non riescono ad aiutare le famiglie nei loro bisogni. 
Inoltre molte famiglie hanno paura per le condizioni di vita dei loro figli nel futuro. 
Molti genitori hanno paura che i figli troveranno difficilmente un lavoro stabile. 
Secondo questi genitori, i figli rischiano di restare disoccupati per molto tempo. 
Molti giovani, infatti, restano per molti anni a vivere con le loro famiglie. 
I giovani hanno difficoltà a trovare un lavoro e ad affittare o a comprare una casa per andare a vivere da soli o per sposarsi. 
Secondo il rapporto Censis molte famiglie italiane si dedicano ad attività di volontariato cioè ad aiutare le persone in difficoltà. 
Secondo il rapporto del Censis, le famiglie italiane svolgono un ruolo molto importante per migliorare le condizioni di vita della popolazione italiana. 
Quest'anno l'Unicef ha pubblicato un rapporto sulle condizioni di vita dei bambini in tutti i Paesi del mondo. 
Unicef è la sigla inglese del Fondo delle Nazioni Unite per l'infanzia. 
L'Unicef è un'organizzazione internazionale dell'Onu (Organizzazione delle Nazioni Unite). 
Le persone che fanno parte dell'Unicef si occupano dei problemi dei bambini di tutto il mondo. 
Ogni anno, L'Unicef incarica alcuni esperti di studiare come vivono i bambini di tutto il mondo. 
Secondo gli esperti dell'Unicef, nei Paesi più poveri del mondo i bambini vivono in cattive condizioni. 
I Paesi più poveri del mondo si trovano in Asia, in Africa, in India e in America Latina. 
In questi Paesi moltissimi bambini non possono andare a scuola, non hanno abbastanza da mangiare, si ammalano con facilità e spesso muoiono. 
Secondo gli esperti, negli ultimi anni, in alcuni Paesi poveri le condizioni di vita dei bambini sono migliorate un po'. 
Però secondo gli esperti dell'Unicef, nei Paesi poveri sono ancora troppi i bambini che vivono in cattive condizioni. 
Perciò, tutti i Paesi del mondo, specialmente quelli più ricchi, devono impegnarsi di più per migliorare le condizioni di vita di tutti i bambini. 
Nel mese di maggio di quest'anno, l'Unicef ha organizzato una riunione straordinaria sull'infanzia. 
Durante questa riunione, i rappresentanti di 180 Paesi e 400 ragazzi e ragazze hanno parlato dei problemi dei bambini e hanno cercato una soluzione. 
Il 25 e il 26 giugno 2006 i cittadini italiani hanno votato per il referendum costituzionale confermativo della “Legge di modifica alla seconda parte della Costituzione”. 
Referendum è una parola latina e indica la votazione con la quale tutti i cittadini decidono direttamente qualcosa. 
La Costituzione è l’insieme delle leggi più importanti della Repubblica italiana. 
La Costituzione italiana prevede 4 tipi di referendum: abrogativo, territoriale, consultivo e costituzionale. 
Con il referendum abrogativo i cittadini decidono di abrogare, cioè di cancellare in tutto o in parte una legge dello Stato italiano. 
Con il referendum costituzionale i cittadini votano per approvare o per cancellare alcune modifiche alla Costituzione. 
Nel referendum costituzionale di giugno 2006, la maggior parte dei cittadini italiani ha deciso di cancellare le modifiche alla Costituzione. 
Il regolamento delle gare di “Formula Uno” è cambiato 
Quest’anno il regolamento delle gare di Formula Uno è cambiato. 
I rappresentanti della FIA, Federazione Internazionale dell’Automobile, hanno deciso di cambiare alcune regole delle gare di Formula Uno. 
Con le nuove regole partecipare alla gara diventa meno costoso. 
Perciò, anche le squadre automobilistiche che hanno meno soldi hanno la possibilità di vincere. 
Negli ultimi anni, invece, hanno vinto sempre le squadre automobilistiche con più soldi delle altre squadre e le gare non presentavano più sorprese per il pubblico. 
Ad esempio, una nuova regola proibisce di cambiare il motore dopo il giro di qualifica. 
Prima, le squadre con più soldi costruivano e usavano due motori, uno per il giro di qualifica e uno per la gara. 
Così, le squadre con meno soldi, che costruivano e usavano un solo motore, perdevano sempre. 
Ora, le squadre automobilistiche devono costruire e usare un solo motore, che deve essere lo stesso per il giro di qualifica e per la gara. 
Inoltre, dopo i giri di qualifica le macchine non possono essere più modificate fino all’inizio della gara. 
Infatti ora, prima della gara, è permesso solo controllare la pressione delle gomme e verificare il funzionamento del motore, per motivi di sicurezza. 
I piloti fanno i giri di qualifica per stabilire la posizione della macchina alla partenza. 
Perciò i piloti cercano di fare il giro di pista più veloce, cioè nel tempo più breve. 
Inoltre, da quest’anno i piloti fanno i giri di qualifica uno alla volta, secondo l’ordine stabilito dai rappresentanti della FIA. 
Un’altra novità riguarda la regola per assegnare i punteggi alla fine della gara. 
Prima, guadagnavano punti solo i primi sei piloti che arrivavano per primi. 
Un’altra regola nuova riguarda i rifornimenti di benzina. 
Prima, i piloti potevano iniziare la gara con il serbatoio della macchina pieno di benzina. 
Ora, i piloti devono iniziare la gara con la benzina che rimane nel serbatoio della macchina dopo il giro di qualificazione. 
Quindi, ora i piloti devono decidere quanta benzina mettere nel serbatoio prima di fare i giri di qualificazione. 
Una macchina con poca benzina nel serbatoio pesa di meno e va più veloce di una macchina con tanta benzina nel serbatoio. 
Però i piloti che decidono di partire con poca benzina nel serbatoio devono fermarsi durante la gara per fare rifornimento di benzina. 
Così i piloti perdono secondi importanti e le altre macchine li superano. 
Un’altra novità importante riguarda la comunicazione durante la gara tra meccanici e pilota. 
Prima, i meccanici potevano usare un apparecchio per comunicare informazioni utili al pilota per aiutarlo a vincere la gara. 
Ora, solo il pilota può comunicare informazioni ai meccanici. 
Il riso è ricco di molti elementi nutritivi, preziosi per il nostro organismo, come le proteine, i carboidrati, le vitamine e i sali minerali. 
Il riso integrale, cioè il riso con i chicchi coperti dalla buccia, contiene anche molta fibra. 
Il riso brillato, cioè il riso senza la buccia, è molto digeribile. 
Questo tipo di riso è indicato per chi ha disturbi di digestione, per gli anziani e i bambini. 
E' utile nelle diete dimagranti perché toglie la fame ed è leggero. 
Il riso è utile per curare i disturbi dell'intestino, dello stomaco e soprattutto l'ulcera. 
Ci sono diversi tipi di riso, adatti per le varie ricette. 
Quando compriamo il riso, leggiamo sulla confezione che ricette possiamo fare con quel tipo di riso. 
Dal 28 aprile 2003 gli abitanti di Roma e i turisti possono navigare sul Tevere, cioè sul fiume che attraversa la città di Roma. 
Infatti alcuni esperti hanno organizzato un servizio di trasporto pubblico con le barche. 
Queste barche non inquinano l'acqua del fiume con i gas di scarico dei motori perché usano l'energia elettrica per muoversi. 
Secondo gli esperti questo servizio può creare nuovi posti di lavoro. 
Per esempio molte persone possono lavorare per migliorare le condizioni ambientali del fiume. 
Oppure molte persone possono lavorare nei ristoranti e nei negozi lungo le rive del fiume. 
Gli abitanti di Roma possono usare le barche per spostarsi attraverso la città, perché lungo il corso del Tevere ci sono otto fermate. 
I turisti possono usare le barche per visitare alcune zone di Roma. 
Sulle barche i turisti possono ascoltare la descrizione e la storia dei monumenti che si vedono dal fiume. 
Per la prima volta in Finlandia una donna, Aneli Jaatteenmaki è a capo del governo. 
I cittadini della Finlandia hanno eletto Aneli Jaatteenmaki il 16 marzo 2003. 
Aneli Jaatteenmaki ha quarantotto anni ed è il capo del Partito di centro. 
Prima di diventare capo del governo della Finlandia, Aneli Jaatteenmaki lavorava come avvocato. 
Per visitare le mostre possiamo acquistare il biglietto il giorno stesso della nostra visita nelle sedi delle varie mostre. 
Per prenotare basta telefonare all’ufficio informazioni della mostra al numero 02-54919 o a Prenoticket al numero 02/54271. 
Il 25 dicembre 2003, nel sud dell’Iran c’è stato un terremoto molto grave. 
Quando c’è il terremoto la terra trema e si muove. 
Se il terremoto è molto forte, la terra si muove molto e in fretta. 
Quando il terremoto è forte, si rovinano o crollano anche le case e i palazzi. 
Durante il terremoto in Iran, sono morte moltissime persone e il centro storico della città di Bam è stato completamente distrutto. 
Il centro storico era la parte più antica di Bam che era patrimonio artistico di tutta l’umanità. 
Gli edifici del centro storico erano costruiti con l’argilla rossa del deserto, un materiale molto fragile. 
Mohammad Khatami, il presidente dell’Iran, si è impegnato a ricostruire il centro della città di Bam entro 2 anni. 
