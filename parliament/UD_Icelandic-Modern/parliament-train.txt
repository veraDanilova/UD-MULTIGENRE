Virðulegi forseti. Ég þakka hv. þingmanni fyrir ræðuna, hún var fróðleg fyrir nýjan þingmann eins og mig. 
Ég kem hér upp í raun til þess að fá hv. þingmann til að fræða mig aðeins betur. 
Hv. þingmaður ræddi niðurskurðinn til Vinnumálastofnunar og mér finnst það líka athyglisvert að starfsendurhæfingarsjóður dettur alveg út úr tryggingagjaldinu. 
Hvað þykir þingmanninum um þá gjörð ríkisstjórnarinnar? 
Við sjáum þetta náttúrlega líka með Fæðingarorlofssjóð, þar er tryggingagjaldið, það sem fer í sjóðinn, lækkað um næstum því helming. 
Mig langar að spyrja svolítið um reynslu þingmannsins í þessum efnum, því að ég er að læra það hér á þingi og í nefndarstörfum að þetta er bara gert án nokkurs samráðs við þá er eiga í hlut, atvinnulífið og auðvitað launþegana sem borga þetta tryggingagjald líka eða hluta af því eða vinna upp í það. 
Ég vil spyrja hvort það sé venja og þyki eðlilegt að ríkið geti einhliða og án samráðs stillt af hlutfall tryggingagjaldsins og þannig lækkað þessa sjóði án þess að spyrja kóng né prest. 
Svo fer ég kannski aðeins betur inn á þetta með Vinnumálastofnun og starfsendurhæfinguna í seinna andsvari. 
Virðulegi forseti. Ég vil koma hér upp og lýsa einskærri gleði yfir því hvernig forseti tekur í þetta mál. 
Það er greinilegt að hann hefur skoðað þetta, þessi þingsályktunartillaga kemur ekki á óvart. 
Fólk hugsar á sömu nótum og það er mjög gott. 
Mig langar svo að árétta það sem kemur fram í tillögunni að sú kynslóð sem meðal annars ég tilheyri það eru kannski ekki allir af eldri kynslóðinni sem skilja það, þótt það sé svolítið óþægilegt að viðurkenna það hér í ræðustól, hvað Facebook spilar stóran þátt í lífi minnar kynslóðar, þetta er fyrsti staðurinn sem maður dettur inn á á netinu og maður nær sér í upplýsingar þaðan. 
Þetta er þægileg leið til að gera það. 
Nethegðun hefur breyst á þann veg að menn nenna ekki að smella mörgum sinnum með músinni þannig að eftir því sem þægilegra er að nálgast upplýsingar, því líklegra er að maður nái í þær. 
Ef maður þarf að stíga mörg skref, eins og á hinni ágætu heimasíðu Alþingis, eru meiri líkur á að maður hætti og fari að gera eitthvað annað. 
Þetta er mikilvæg leið til að komast í tengsl við fólkið og ég er ánægð með þessar undirtektir. 
Herra forseti. Ég tek undir með hv. þm. Katrínu Júlíusdóttur. 
Og úr því hún nefndi skuldaleiðréttingarnar og önnur mál sem eiga að fara í gegnum þingið þá er í því tiltekna máli engin launung á, og ég hef sagt það áður í þessum ræðustól, að ég er ekki hrifin af þeim áformum ríkisstjórnarinnar að demba inn í framtíðina 80 milljörðum. 
Ég mun ekki styðja það. 
Ég sakna svo sem ekki þeirra tillagna en auðvitað er það óþolandi fyrir það fólk sem það gerir, að fólk fái ekki svör því að óvissan er miklu verri, það er miklu verra ástand en að fá bara skellinn, þá getur maður haldið áfram, en hitt er miklu verri staða. 
Herra forseti. Eins og ég rakti í ræðu minni biðlaði ég í raun til margra góðra þingmanna sem eru í stjórnarmeirihluta, sem ég þekki af góðu og hef átt gott samstarf við í nefndum þingsins. 
Það er skynsamt fólk í öllum flokkum og ég vona að það búi við það frelsi í flokkum sínum að fá að taka sjálfstæðar ákvarðanir og að það geti hreinlega fylgt sannfæringu sinni. 
Ég vona að því sé þannig farið í öllum flokkum og það sé ekki einhver lúxus sem við búum við í Bjartri framtíð. 
Herra forseti. Ég þakka spurninga. 
Það er vissulega eilítið súrrealískt að fara að vinna á þingi. 
En við í Bjartri framtíð höfum haft háleitt markmið og mörgum hefur kannski fundist það barnalegt markmið, það sé svo far out að reyna að bæta stjórnmálin. 
En við trúum því að ef við gerum það komist hlutirnir í gang, komist áfram. 
Við sjáum auðvitað að þetta er ekkert eðlilegt umhverfi og svona virkar þetta ekki í fyrirtækjum landsins. 
Ef hver höndin er upp á móti annarri og fólk hlustar ekki hvert á annað kemst enginn lönd né strönd. 
Það er vissulega háleitt markmið að reyna að breyta þessu en þetta er grundvallaratriði, að ég tel, í farsæld íslenskrar þjóðar. 
Hér stoppar allt of margt og við erum ekkert ofboðslega klár enn sem komið er að tala saman. 
Ég hafði miklar væntingar til þess að fá að fjalla um þessa skýrslu og gera það eftir settum leikreglum hér á Alþingi. 
Ég vil trúa því áður en annað kemur í ljós að hér sé fólk að vinna af heilindum og meini það sem það segir, að það vilji hlusta á alls konar sjónarmið og það hafi eitthvað að segja. 
En ég hef orðið fyrir vonbrigðum með það. 
Hæstv. forseti. Ég þakka svörin, bæði frá virðulegum forseta og sömuleiðis þingmanninum, þó svo ég haldi áfram og lýsi vonbrigðum mínum yfir því að fólk sé ekki á staðnum til að taka þátt í því starfi sem á að fara fram hér. 
Ég beini því til forseta að finna lausn á því. 
Hv. þingmaður talaði svolítið um stóru millifærsluna svokölluðu eða skuldaniðurfellinguna eins og við könnumst við hana. 
Ég tók eftir því að þingmaðurinn nefndi að við værum ekki með neina greiningu á því hver fengi hvað og hver borgaði á endanum. 
Um það er ég henni hjartanlega sammála. 
Í því sambandi vil ég spyrja hana nánar út í það hvernig við veltum vanda samtímans á undan okkur og hver muni á endanum borga. 
Frú forseti. Ég vil þakka hv. þm. Sigríði Ingibjörgu Ingadóttur fyrir ræðuna. 
Hún var sannarlega„ inspírerandi“ og þingmaðurinn fór ágætlega eða mjög vel yfir af hverju hún tekur þá afstöðu sem hún hefur tekið gagnvart Evrópusambandinu. 
Við erum sammála um að við viljum sjá samning og skoða hvernig hann lítur út og við vitum að það er ekkert ljóst með aðild fyrr en við sjáum hvað í honum stendur. 
Nú er það svo að ferlið er í uppnámi og ég vil spyrja þingmanninn hvort hún álíti að hlé á viðræðum sé skárri kostur en að rjúfa þær alveg. 
Forseti SilG: Forseti vill biðja hv. þingmann að nota fyrst og fremst íslenskt mál. 
Herra forseti. Ég þakka hv. þingmanni fyrir falleg orð varðandi frumvarpið sem við leggjum fram um hefndarklám. 
Það er í raun birtingarmynd þess að við lifum í nýjum veruleika. 
Við lifum allmikið í netheimum, á hverjum degi, og þar gerast ýmsir hlutir, bæði góðir og vondir. 
Við verðum að vakna og vera í takt við það, láta lögin vera í takt við þann veruleika sem við búum við. 
Hv. þingmaður talaði um vitundarvakninguna og þá miklu samvinnu sem stjórnvöld fóru í á síðasta kjörtímabili. 
Stjórnvöld á þeim tíma eiga mikið hrós skilið fyrir að hafa farið fram með vitundarvakningu varðandi kynferðisbrot, einkum brot er snúa að börnum. 
Þau gerðu það í miklu samstarfi við ýmis félagasamtök og hagsmunaaðila. 
Það er auðvitað þyngra en tárum taki að sjá þá vinnu verða að engu þrátt fyrir fyrirheit þingmanna úr öllum flokkum í kjölfar druslugöngunnar í sumar. 
Þá vildi enginn skera neitt niður. 
Þá vildu allir bæta í, þá vildu allir halda áfram sama flotta starfinu og gera betur. 
En það er nú aldeilis ekki að sjá í þessu fjárlagafrumvarpi og það er skömm að því. 
Virðulegi forseti. Við gætum kannski aflað meiri tekna. 
Ég veit ekki hvort þess þarf, ég held að það þurfi bara að forgangsraða öðruvísi. 
Mér verður tíðrætt um þessa 80 milljarða sem fara í skuldaniðurfellingu. 
Ég hefði gjarnan viljað sjá þá fara í innviði og í lækkun skulda. 
Ég hefði gjarnan viljað sjá vaxtakostnaðinn lækka hjá ríkinu. 
Ég held að það séu ýmsar aðrar leiðir til að setja hlutina fram svo að þeir séu réttlátari og betur til þess fallnir að þjónusta alla og að mismuna ekki fólki eftir því hvort það á peninga eða ekki. 
Það er vegur sem við virðumst vera farin að rata, sem er mjög óhugnanlegt, að við séum komin á þann stað. 
Ég er svo kvöldsvæf, ég held að ég sé orðin þreytt, ég man ekki hver seinni hluti spurningar hv. þingmanns var. 
Hún getur þá kannski skerpt á því í næsta andsvari. 
Herra forseti. Ég þakka hv. ræðumanni fyrir ræðuna. 
Ég verð að viðurkenna að ég er ein af þeim sem hafa tekið barnið sitt með í áfengisbúð eins og hún. 
Ég vissi það ekki fyrr en núna, þegar ég stóð hér til hliðar í þessari umræðu, að það væri einhver sérstök skömm að því. 
Ég vil fá að skila henni til baka. 
Það eru ekki allir sem eiga í erfiðleikum með áfengi, raunar fæstir. 
Við verðum að hafa það í huga í allri þessari umræðu og gæta ákveðins meðalhófs þegar við erum að ræða þessi mál. 
Ég vil spyrja hv. þingmann hvað hún sjái fyrir sér varðandi aðbúnað vínsölu í breyttu rekstrarformi. 
Er hv. þingmaður sammála mér um að þörf sé á skýrum reglum um aðgengi og sýnileika vörunnar í þeim búðum sem taka mundu við ef ríkið héldi ekki áfram einokun sinni? 
Virðulegi forseti. Til þess að taka af allan vafa þá vil ég ekki að hv. þingmenn skilji mig þannig að ég sé ekki ánægð með tillöguna. 
Ég er það, ég er meðflutningsmaður. 
En það er gott að eiga þessar samræður við hv. þm. Össur Skarphéðinsson. 
Ég er honum alveg sammála um að það er mikilvægt að efla sjálfstæði þingsins. 
Það er raunverulega þannig að sérstaklega minni hlutinn það hlýtur alltaf að vera þannig, hver svo sem þar er hefur ekki mikið um málið að segja. 
Það er ef til vill betur hægt, þrátt fyrir allt tal um mikilvægi samráðs og sátta, þegar þingmenn hafa beinan aðgang að málinu. 
Það er ágreiningur um leiðir og það er mikilvægt að við ræðum um þær. 
Við gætum orðið ósátt við hvaða leiðir ríkisstjórnin vill fara til að byggja upp Landspítalann. 
Ég segi fyrir mig að ég vil að það sé alveg á hreinu að Landspítalinn verði á einhverjum tímapunkti eign þjóðarinnar, að það verði ekki einkaaðilar sem reki hann í stórum stíl. 
Ég verð að segja að ég varð svolítið hrædd í þeirri umræðu sem ég átti við hæstv. fjármálaráðherra, þegar ég ræddi þessar leiðir við hann, um að hann væri ef til vill ekki sama sinnis. 
Þá hugsaði ég: Jæja, það er kannski betra ég veit ekki hvort ég á að segja þetta að láta kyrrt liggja. 
Það er vissulega mikilvægast í þessu stóra máli að fólk Forseti hringir. komist að samkomulagi og þetta sé gert í sátt. 
Frú forseti. Ég verð að vera ósammála hv. þm. Össuri Skarphéðinssyni um að nefndin hafi ekki afstöðu, hún hefur það einmitt og skýrir hana ágætlega. 
Afstaðan er að okkur vantar meiri upplýsingar. 
Afstaðan hefði alveg getað orðið sú hjá einhverjum að hætta bara algerlega en það er öll atvinnuveganefnd sem skrifar undir þetta álit og vill að hæstv. ráðherra vinni áfram með málið. 
Það er góð afstaða finnst mér og það er vel af sér vikið. 
Ég er mjög ánægð með vinnu nefndarinnar í þessu máli og við skrifum öll undir og færum ráðherra skýr skilaboð til að vinna áfram með málið þannig að við getum stuðst við betri upplýsingar svo ríkja megi sátt um þá niðurstöðu sem verður í framhaldinu. 
Herra forseti. Ég þakka svarið. 
Við erum þá alveg sammála, hv. þingmaður og ég. 
Við eigum það líka sammerkt að vera meðflutningsmenn á þessu máli. 
Ég verð að segja að í mínum huga er það mjög skýrt að sé þetta fært í annað form verða að vera mjög skýrar reglur um hvernig aðgengi er háttað, hvernig útstillingu í búðum er háttað. 
Það er nokkuð sem þarf að ræða og finna út úr. 
Mergur málsins er sá að mér finnst fjarstæðukennt að það þurfi endilega að vera ríkið sem selji þessa vöru frekar en einhverja aðra. 
Ég vil treysta öðrum til þess og ég tel að nú þegar sé aðgengið mjög gott hjá ÁTVR. 
Ég er ekki viss um að það breytist mikið eða að salan aukist mikið við þessa breytingu. 
Herra forseti. Ég þakka fyrirspurnina. 
Nei, ég verð að játa að ég sé ekki hvað það hafi átt að vera, nema ef verið gæti að skýrslan hafi einfaldlega verið of jákvæð og sýnt Evrópusambandið í of jákvæðu ljósi fyrir stjórnarþingmenn, nú er ég að spekúlera, ef þeir hafa ekki séð sér fært að verja það að halda ekki áfram, þetta væri of góður díll, ég veit það ekki, ég hreinlega veit það ekki. 
Það sem ég átel eru þessi vinnubrögð því að ég ætlast til meira af þinginu. 
Við eigum öll að gera það. 
Íslenska þjóðin gerir það svo sannarlega og við þurfum að hafa dug í okkur til að hlusta á það og setja okkur sjálf ekki ofar. 
Það er grundvallaratriði. 
Ég endurtek aftur fyrra svar mitt. 
Það hefur verið einhver góður biti sem þeir hafa fundið. 
Það er mín ágiskun. 
Virðulegi forseti. Ég þakka spurninguna. 
Hún kemur vissulega úr annarri átt en er engu að síður mjög mikilvæg. 
Ég þakka fyrir tækifærið til að fá að ræða hana. 
Ég kom ekkert inn á menntamálin í ræðu minni. 
Þetta með að hleypa ekki þessum elstu nemendum, eða ungmennum eða hvað þau hafa verið kölluð, inn í framhaldsskólana lengur ég hef ekki séð neinar greiningar á því að það sé óskynsamlegt. 
Það liggur fyrir, eins og kom fram í ræðu hv. þm. Árna Páls Árnasonar hér áðan, að til þess að fara í önnur úrræði, sem kosta, þurfi viðkomandi að afla sér tekna upp á 700 þús. kr. yfir árið, til að geta borgað skólagjöldin, sem eru um 400 þús. kr. Þetta er því til þess fallið að festa fólk áfram í fátæktargildru. 
Frú forseti. Ég get sagt það hér að við hv. þm. Össur Skarphéðinsson eigum það sameiginlegt að vera forvitin um og áfjáð um að kanna þennan möguleika til hlítar. 
Þau rök sem ég hef heyrt til dæmis um það verð sem við getum hugsanlega fengið fyrir þessa umframorku eða stýranlegu orku finnst mér mjög forvitnileg og ég vil að við skoðum þetta betur. 
En það sem við erum ósammála um, ég og hv. þingmaður, er hvernig beri að vinna svona mál. 
Ég tel að því sé best farið með svona stórt mál að vinna það í sátt og samvinnu. 
Annars ströndum við því bara. 
Þess vegna er þessi leið farin og ég er ánægð með hana. 
Virðulegi forseti. Ég verð að segja að það voru svo mikil vonbrigði af því að það er ekki eins og um sé að ræða háar fjárhæðir hérna. 
Það er því miður ekki þannig að stjórnarmeirihlutinn geri þá eitthvað annað í staðinn í þessum málum. 
Það á til dæmis ekki að greiða niður sálfræðikostnað og verið er að leggja niður ýmsa þjónustu á sjúkrahúsum að því er virðist. 
Við vitum ekkert hvernig það kemur niður á börnum, neyðarmóttaka vegna kynferðisofbeldis er í lamasessi. 
Það er ekki verið að reyna að gera hana betri, þannig að já, því miður held ég að það megi túlka það þannig. 
Ég þakka hv. þm. Pétri H. Blöndal fyrir að árétta fyrri spurningu. 
Svo að ég segi það alveg skýrt: Nei, mér finnst það ekki réttlátt að þeir sem keyptu kvóta fyrir lán standi í raun betur að vígi nú en hinir sem keyptu fyrir eigið fé. 
Það er ekki réttlátt að mínu mati, enda er ég ekki fylgjandi skuldaniðurfellingum yfir höfuð. 
Hvað varðar lækkun gjalda með þeirri forsendu sem þingmaðurinn nefnir réttilega, ef ég skil meirihlutaálitið rétt, að treysta á auknar veiðar, þá er það mikil spámennska, það er það. 
Við höfum ekkert fast í hendi með það, að sjálfsögðu ekki. 
Ég vil bara árétta, eins og ég sagði í ræðu minni, að ég held að þessi aðferðafræði sé ekki góð, að áætla eitthvað fram í framtíðina, út frá, eins og við höfum verið að gera, gömlum gögnum, það segir kannski eitthvað. 
Við vitum hverju Hafró mælir með eða leyfir að veiða, en við vitum ekki hvað kemur samt upp úr sjónum, við getum ekki vitað það. 
Ég held að þessi gjaldtaka byrji á öfugum enda. 
Ég held við eigum að snúa henni á hvolf og bara hafa þetta eins og hjá öðrum fyrirtækjum. 
Mig langar að skoða það betur að láta þessa gjaldtöku koma í gegnum skattkerfið. 
Ég verð að segja það alveg eins og er. 
Mér finnst það hljóma betur en þó að óskoðuðu máli. 
Virðulegi forseti. Ég vil byrja á að þakka hv. þm. Sigríði Ingibjörgu Ingadóttur kærlega fyrir ræðuna. 
Áður en ég ber upp spurningu til hennar vil ég vekja athygli hæstv. forseta á því að í þessari málstofu sem hann stendur fyrir er enginn stjórnarþingmaður. 
Hér er formaður velferðarnefndar að ræða fjárlög ríkisstjórnarinnar og hefur sérstaklega þungar áhyggjur af heilbrigðismálunum, lífeyrisskuldbindingum og öðru og enginn er til þess að hlusta á hana úr stjórnarliðinu nema hæstv. forseti og það er engin svör að fá. 
Ég spyr: Til hvers erum við eiginlega að þessu? 
Ég ætla að byrja á þessari spurningu og ég vonast til að fá svar við henni. 
Ég er óttalega lítið til í að eyða tíma mínum og annarra, eyða skattpeningum í það að stjórnarandstöðuþingmenn séu hér að tala hver við annan. 
Það er ekki hlutverk okkar. 
Við eigum að vera aðhald framkvæmdarvaldsins og þau eiga að treysta sér í umræðuna. 
Þá að spurningum til hv. þingmanns. 
Hún fór aðeins yfir lífeyristryggingarnar og það þykir mér gott því að þau mál, eins og almennu tryggingarnar allar, eru flókin. 
Mig langar að biðja hana að útskýra aftur í stuttu máli hvað það er í tillögum minni hlutans, þessum aukningum hér frá minni hlutanum, af hverju það skiptir svona miklu máli og ef ekkert verður að gert, ekkert verður bætt í, hvað við sjáum þá fram undan. 
Herra forseti. Ég þakka hv. þingmanni fyrir spurningarnar og þakka þetta fjármálaráð sem hann veitti í upphafi ræðu sinnar. 
Það er vissulega svo að sú vísa er aldrei of oft kveðin að við eigum að spara. 
Gripið fram í. 
Varðandi það sem hv. þingmaður spurði um, áhyggjur hans ef ég skildi hann rétt að ef skattar væru lækkaðir nytu þeir sem væru tekjuhæstir FSigurj: mundi það ekki nýtast best þeim sem greiða mesta skatta? 
Ég held að það fari algjörlega eftir þeirri leið sem ákveðin er í þeim málum, þannig að það er nú bara algjörlega opið. 
Gripið fram í. 
Ég held, hv. þingmaður, að ef þú vilt fá samtal í þessum efnum þá þurfum við að gera það hérna frammi á gangi, það eru víst einhverjar reglur um hvernig svona virkar hér. 
Eins og ég segi, þetta fer allt eftir þeirri leið sem útbúin væri og ég hef engar áhyggjur af því að ekki væri hægt að gera það á sanngjarnan hátt. 
Svo vil ég aðeins minnast í lokin á það stef sem sérstaklega hv. þingmenn Framsóknarflokksins hafa verið að ræða um, að þetta sé svo flott fyrir þá efnaminnstu. 
Það eru um 300 þúsund kr. á ári samkvæmt töflunni á bls. 15 sem hvert heimili fær. 
Forseti hringir. 
Ég spyr: Hversu hratt er það að brenna upp í verðbólgu? 
Herra forseti. Ég vil gjarnan lýsa því betur eða reyna að spá í spilin og velta þeim hættum upp sem eru fram undan ef þetta er á áætlun, að auka kostnaðarþátttöku þannig að fólk fer að reiða fram veskið áður en það leggst inn á spítala og þarf að hugsa sig um hvort það hafi raunverulega efni á því að fara í þessa og hina meðferðina. 
Það verður auðvitað misskipting, það verður þannig að fólk fer ekki og fær þá þjónustu sem það þarf og þá sjáum við stéttaskiptingu, held ég, í fyrsta skipti fyrir alvöru í þessu landi. 
Virðulegi forseti. Ég þakka andsvarið og spurninguna. 
Mér heyrist við hv. þm. Árni Páll Árnason vera sammála um að það að setja í hendur lækna hvaða aðgerðir eigi að gera og eigi ekki að gera sé í raun ákveðinn pólitískur flótti sem gengur ekki upp. 
Það þýðir ekkert að skýla sér á bak við það fólk sem maður réttir krónur og aura til þess að sinna þjónustu. 
Varðandi aukna kostnaðarþátttöku sjúklinga líst mér að sjálfsögðu illa á hana. 
Það er einfalt svar við því. 
Ríkisstjórnin sýnir voðalega lítið á spilin en auðvitað eru farnar að renna á mann tvær grímur um að þetta geti verið eitthvað sem eigi að verða og það er til þess fallið, við vitum það, að auka stéttaskiptingu. 
Þeir fátækari kaupa sér ekki þjónustu inni á spítölum. 
Ef það er samfélagið sem ríkisstjórnin vill leggja til hér þá held ég að við ættum að fara að forða okkur. 
Herra forseti. Ég held að við verðum að muna í þessari umræðu allri að mörg Evrópulönd fóru ekki illa út úr kreppunni, til dæmis Norðurlöndin. 
Gripið fram í. 
Já, en mörg gerðu það ekki, það er mikill breytileiki innan Evrópusambandsins. 
Við fórum illa út úr kreppunni og við fórum ákveðna leið sem var ágæt leið að mínu mati. 
Nú er ég búin að gleyma hinum hluta spurningar hv. þingmanns. 
Gripið fram í: Aðferðafræðin við að vinna sig út úr kreppu. 
Hv. þingmaður talaði um flöktið á gjaldmiðlinum og allt það. 
Ég held einmitt að við eigum að vinna að því öllum árum að stöðva það og koma á stöðugleika. 
Margir vilja handstýra hér öllu og ég vil ekki að við getum gert það. 
Frú forseti. Ég vil þakka hv. þingmanni innlegg hennar og sömuleiðis fyrir alla umræðuna í dag, hún hefur verið góð. 
Ég vildi bara hnykkja á því að skilningur hennar á vinnu og á áliti atvinnuveganefndar er réttur. 
Hæstv. ráðherra bað um leiðbeiningar frá þinginu um hvað skyldi gera næst. 
Nú hefur hún fengið þær, ekki bara frá atvinnuveganefnd heldur eru þarna fylgiskjöl frá fleiri þingmönnum sem sitja í öðrum nefndum, umhverfis- og samgöngunefnd og svo efnahags- og viðskiptanefnd. 
Þar sýnist mér fólk allt vera á sama máli. 
Það er kallað eftir meiri upplýsingum. 
Þingið felur hæstv. ráðherra að vinna málið áfram, vinna þessar upplýsingar á grundvelli þeirra atriða sem fram komu í skýrslu ráðgjafarhópsins um lagningu sæstrengs. 
Margir vildu ef til vill að þetta mál ynnist hraðar. 
Við í Bjartri framtíð lögðum fram þingsályktunartillögu sem laut að því að ráðherra færi strax í þessa vinnu á grundvelli tillagnanna í skýrslunni. 
Ég var ekkert endilega á því fyrst að við ættum að vera að tefja tímann, ef svo má segja, og ræða þetta hér, en ég held að það hafi verið mjög gott fyrir okkur. 
Ég hef lært að það er miklu betra að við förum í gegnum þetta og það tók ekkert langan tíma í sjálfu sér. 
Því nú erum við á sama stað og getum haldið áfram. 
Virðulegi forseti. Ég er svo sannarlega sammála hv. þingmanni. 
Það er auðvitað verið að berjast hér gegn því að góðu og gagnlegu ferli, sem allir þingmenn þess þings sem þá sat kusu með, hver einn og einasti þingmaður, sé kippt úr sambandi. 
Við viljum láta þetta þýða eitthvað. 
Og þá má ekki afbaka það og segja að það sé eitthvað annað en það raunverulega er. 
Ef menn ætla að virkja og beita handafli og taka freka kallinn á þetta þá geta þeir gert það, en þeir verða að gera það í eigin nafni, ekki í nafni rammaáætlunar. 
Virðulegi forseti. Það er alveg rétt, sem kom fram hjá hv. þingmanni, að í meirihlutaálitinu stendur að þeir séu sammála minni hlutanum í grunninn. 
En svo kemur eitthvað þar á eftir, eitthvert en, er það ekki? 
Eitthvað sem er að bíða þess að verða? 
Og þá er maður ekkert til í rammaáætlun komplett. 
Varðandi þá virkjunarkosti sem ég sé færa þá get ég ekki lagt mat á alla þá kosti sem liggja fyrir. 
Í okkar umfjöllun höfum við bara verið að fjalla um þessa fimm. 
En mér finnst augljóst, augljósast að minnsta kosti, að Hvammsvirkjun, sem hefur einmitt verið afgreidd út úr verkefnisstjórn rammaáætlunar 3, sé nærtækust því að geta kallast virkjanleg. 
Þó eru enn uppi Forseti hringir. deilur um hvort laxastofninn, eða laxfiskur, muni hafa það af þarna, en ég mundi vilja frekari rannsóknir á því. 
Frú forseti. Hv. þingmaður kallaði eftir því hver áform atvinnuveganefndar væru með málið. 
Ég get upplýst hann um það að ég hef kallað eftir því að málið komi inn á milli 2. og 3. umr. til þess að ræða tillögur Sambands íslenskra sveitarfélaga sem okkur hafa borist og koma fram í mjög góðri umsögn þeirra sem er allt í senn uppbyggileg, lausnamiðuð og kurteis. 
Fólk er virkilega að reyna að finna út úr málunum með okkur. 
Ég held að við í hv. nefnd höfum ekki gefið okkur nægan tíma til þess að laga þá galla sem því miður eru á frumvarpinu. 
Það efast enginn um mikilvægi þess að leggja fram kerfisáætlun en það er ekki sama hvernig það er gert og við þurfum að vanda okkur betur. 
Þess vegna kemur málið inn til nefndar á milli 2. og 3. umr., vænti ég. 
Virðulegi forseti. Ég þakka andsvarið. 
Hvað varðar það sem hv. þingmaður sagði um byggðakvóta og leiðir til að festa byggðir í sessi og mikilvægi þess er ég sammála honum um mikilvægi þess síðarnefnda, að festa byggðir í sessi og styrkja þær. 
Hins vegar verð ég að segja að ég er efasemdarmanneskja, af því að við horfum á það sem sagan hefur kennt okkur um byggðakvóta og hvort hann sé besta lausnin til þess. 
Því miður hefur hann ekki reynst neitt voðalega vel. 
Það er samt hægt að kaupa kvóta í burtu og hefur verið hægt með byggðakvóta. 
Ég held við ættum að reyna að víkka sjóndeildarhringinn okkar aðeins þegar kemur að byggðarlögum og því að þau þurfa ekki endilega að treysta á það sem kemur upp úr sjónum, þau eiga að fá byggðastuðning og kannski í formi byggðakvóta ef þau kjósa svo. 
Mér finnst að þau ættu að fá frjálsari hendur til þess jafnvel að selja byggðakvótann og hafa einhverja aðra byggðastefnu en að veiða fisk úr sjó. 
Mér finnst að heimamenn eigi að ráða því. 
Mér finnst mjög skrýtið að við á Alþingi eða Byggðastofnun ákveðum það, það hefur ekki gengið neitt svakalega vel til hingað til. 
Þetta hefur verið brothætt kerfi. 
Varðandi smábátahlutfallið í þessu frumvarpi verð ég að segja ég hef ekki skoðað skiptinguna á því mjög„ grundigt“. 
Auðvitað bregður manni við að sjá að 90<percent/> eigi að fara til stóru útgerðanna sem hafa í krafti stærðar sinnar aflað sér mestu veiðireynslunnar. 
Ég er„ komplett“ á móti því að kvótasetja þetta svona. 
Virðulegi forseti. Ég verð að lýsa vonbrigðum mínum með þetta svar. 
Mér þætti vænt um ef við værum að ræða þetta aðeins betur í grunninn. 
Alþingi getur gert hitt og þetta. 
En er það forsvaranlegt? 
Það er það sem ég er að spyrja um. 
Getum við verið stolt af hinu og þessu sem Alþingi gerir? 
Það er það sem skiptir máli. 
Það var sumt í máli þingmannsins hér áðan, til dæmis að það væri álit en ekki úrskurður frá umhverfis- og auðlindaráðuneytinu og að umhverfismat framkvæmda tæki nú við þetta er tálsýn, finnst mér, og orðhengilsháttur. 
Við vitum að Skipulagsstofnun hefur sagt okkur nefndarmönnum í atvinnuveganefnd að umhverfismat framkvæmda sé þannig að sveitarfélögum Forseti hringir. sé skylt að fylgja því sem Alþingi ályktar. 
Það er bara svoleiðis. 
Engum virkjunarkosti hefur verið vikið úr nýtingarflokki Forseti hringir. út af umhverfismati framkvæmda. 
Álit en ekki úrskurðir Forseti hringir. 
er gott að halda sig við það og stæra sig af því? 
Virðulegi forseti. Mér þykir leitt að þingmenn stjórnarliðsins, sem hv. þm. Össur Skarphéðinsson kallaði eftir að mundu svara fyrir fjárlagafrumvarp sitt, geri það ekki við ræðu hv. þingmanns. 
Ég hefði sannarlega viljað heyra það sem þingmaðurinn kallaði eftir. 
Mig langar aðeins að koma inn á heilbrigðismálin og heyra sýn hv. þingmanns á þeim. 
Nú heyrum við stjórnarliðana berja sér á brjóst og tala eins og fólk sé hreykið af því hvað fari mikið í heilbrigðismál. 
Samt segja forsvarsmenn að ég held allra heilbrigðisstofnana í landinu að það renni ekki nægt fé í þennan málaflokk. 
Helst er það Landspítalinn sem við sjáum að ár frá ári og öll árin frá því að þessi ríkisstjórn tók við, það er síðan hagurinn fór að vænkast hjá okkur í landinu, er ekki gert nægjanlega vel við spítalann. 
Peningarnir eru settir í annað. 
Það voru settir 80 milljarðar í skuldaniðurfellingu. 
Skuldaniðurfellingin kom auðvitað aðallega fram 2013, en í þessum fjárlögum fara 15,5 milljarðar í þann lið á meðan heilbrigðiskerfið sveltur. 
Mig langar að spyrja þingmanninn út í þessa forgangsröðun, hvort hann sé sammála mér um að hún sé slök og hvað hann segi um það að 90<percent/> þjóðarinnar Forseti hringir. hafi lýst því yfir í skoðanakönnunum að þeir vilji helst bæta heilbrigðiskerfið í þessum fjárlögum. 
Virðulegi forseti. Þarna hittir hv. þingmaður naglann algjörlega á höfuðið. 
Við ættum í rauninni ekki að vera að ræða hvort einhver vill virkja í neðri hluta Þjórsár eða hvað. 
Hér stendur styrinn um og það hefur verið ákall minni hlutans að við förum eftir þeim lögum í landinu sem okkur hafa verið sett. 
Ég tel það vera skyldu mína sem þingmanns, heilaga skyldu, að gera það. 
En með þessari málsmeðferð, sem er mjög óljós og sveiflukennd og tók síðast í morgun smásnúning, er ekki ljóst hvað er að gerast. 
Ég verð að segja það að mér finnst svona flumbrugangur í vinnubrögðum ekki til þess fallinn að auka virðingu Alþingis. 
Þetta er ógegnsæi og þetta lyktar af sérhagsmunum. 
Maður spyr sig hvað liggi á. 
Virðulegi forseti. Ég vil lýsa ánægju minni með þetta frumvarp. 
Það er virkilega þarft og mikilvægt að við ræðum þessi mál raunar erum við búin að vera að ræða þessi mál sl. tíu ár að minnsta kosti, auðvitað lengur með einhverjum skipulegum hætti eins og þingmaðurinn fór hér í gegnum. 
Við getum ekki verið að bíða endalaust og ræða sömu hlutina aftur og aftur, það þarf að koma til aðgerða. 
Mér sýnist þingmaðurinn og þeir sem að málinu standa hafa unnið sína heimavinnu vel. 
Við þurfum að fara í gegnum þetta og taka betur á heimilisofbeldi og auðvitað nálgunarbanni sem við höfum verið að sjá að virkar ekki nægilega vel, samræming lögreglu og dómstóla er ekki nægilega mikil. 
Væntanlega skortir á að þau lagaákvæði séu skýr. 
Við sem störfum hér vitum alveg að oft fara mál með hraði til nefnda, það er mikið um að vera og okkur yfirsést ýmislegt og við þurfum að geta lagað það. 
Ég vil aðeins spyrja þingmanninn um þetta frumvarp og svo austurrísku leiðina svokölluðu, sem hefur verið farin á Suðurnesjum ef ég veit rétt. 
Kemur hún eitthvað sérstaklega inn í þetta mál, inn í hegningarlögin eða er hún til hliðar, svo að ég hafi yfirsýn yfir málið? 
Ég þakka andsvarið. 
Ég hvet ráðherra til þess að sýna þinginu eða atvinnuveganefnd þau gögn sem fullvissa hana um að þessi leið hennar muni ekki auka flækjustigið og sé skilvirkt. 
Ég segi það enn og aftur að þetta frumvarp gerir mér það ekki bersýnilega ljóst, það gerir það ekki. 
Ég heyri það í máli annarra þingmanna líka að fólki er það ekki morgunljóst. 
Ég hvet ráðherrann til þess að koma með gögn sem sýna það. 
Annars ég er eiginlega búin að svara ráðherra því sem ég vildi svara. 
Já, ég tek undir með þingmanninum og fagna þeirri hugmynd að umhverfis- og skipulagsnefnd og atvinnuveganefnd fundi saman um málið. 
Það er ástæðulaust að vera að kalla sömu aðila inn á fundi beggja nefndanna, það væri algjört rugl. 
Svo er það alltaf þannig að ef fólk talar saman er líklegra að það fáist einhver niðurstaða og betri niðurstaða en ef ekki. 
Það er góð hugmynd og ég fagna henni. 
Annað er að ef aðili eins og Samband íslenskra sveitarfélaga skilur ekki, þrátt fyrir alla sína lögfræðinga og miklu vitneskju, atriði í frumvarpinu eða hvernig það eigi fram að ganga, þá erum við svolítið illa sett. 
Auðvitað verðum við að hlusta á það. 
Þá höfum við ekki unnið vinnuna nógu vel. 
Það þýðir ekki að henda þessu í fólk og segja: Þið finnið bara út úr þessu. 
Það mun ekki enda vel og er ekki, vænti ég, áhugi fyrir því hjá meiri hluta nefndarinnar að skilja við málið þannig. 
Virðulegi forseti. Ég þakka ræðumanni og hv. þingmanni fyrir ræðuna. 
Hún var yfirgripsmikil. 
Hún fór yfir vinnuferli rammaáætlunar sem hún sagði í þróun. 
Ég get ekki alveg verið sammála því. 
Mér finnst lögin um rammaáætlun mjög skýr og afmörkuð og alls ekkert eitthvað sem er í þróun. 
Þannig skil ég þessi lög. 
Ég er alveg sammála því, sem kom fram í ræðu hv. þingmanns, að verkefnisstjórn á að vinna faglegt mat. 
En svo sagði þingmaðurinn líka: Alþingi er ekki bundið, þarf ekki faglegt mat en er það eitthvað til að stæra sig af? 
Er gott að Alþingi eða meiri hluti atvinnuveganefndar vilji vinna þannig, ekki eftir faglegu mati? 
Er það heillavænlegt? 
Af hverju vill meiri hlutinn það? 
Virðulegi forseti. Ég þakka ráðherra fyrir að koma hér upp og leitast við að svara spurningum mínum. 
Ég held að fólk sé ekki á móti því að aflamarkskerfi sé í gangi, en það sem ég og við hjá Bjartri framtíð viljum benda á er að það er ekkert útilokað að við notum uppboð á aflaheimildum samhliða. 
Ráðherra hefur farið í gegnum það af hverju hann telur að hann gæti það ekki, það er út af því sem var gert 2010. 
Er hann þá að segja að hendur okkar séu bundnar til eilífðarnóns út af því að lög í landinu voru einu sinni sett svona og þeim verði ekki haggað? 
Þá erum við heldur illa sett, held ég. 
En ef það er álit hæstv. ráðherra þá er bara ágætt að það komi fram hér. 
Við skulum þá reyna að finna út úr því. 
En ég hef verulegar áhyggjur ef það er staðan, ef það er mat hæstv. ráðherra. 
Virðulegi forseti. Ég þakka hæstv. ráðherra fyrir ræðuna. 
Nú er þetta að teiknast mjög skýrt upp. 
Það er einfaldlega þannig að það á að taka mark á verkefnisstjórn 2, eða taka hennar mati, en gleyma svo öllu sem á eftir kemur. 
Í lögum um rammaáætlun er ekki gert ráð fyrir því að það sé bara verkefnisstjórn 1 og svo 2 og svo búið. 
Það eru margar verkefnisstjórnir sem bíða þess að vinna áframhald og sigta úr bið í virkjun og vernd. 
Það er eðli rammaáætlunar. 
Ef hæstv. ráðherra ætlar að hleypa því þannig í uppnám að næstu verkefnisstjórnir sem á eftir koma hafi kannski ekkert um málið að segja held ég að við ættum bara að stoppa núna. 
Við skulum ekki vera að eyða pening í að láta fólk vinna eitthvað sem skiptir svo engu máli. 
Það er bara fullkomið rugl. 
Það voru hennar ráðuneyti og samflokksmaður fyrr í þessu sama ráðuneyti sem komust að þeirri niðurstöðu Forseti hringir. að Hvammsvirkjun væri sú eina sem væri lögleg áfram út af meðferð verkefnisstjórnarinnar og ég spyr: Er hún sem sagt á öðru máli? 
Virðulegi forseti. Ég ætla nú ekki að eyða tíma hér til að fara yfir mismunandi hugmyndir okkar hv. þingmanns um markaðssetningu eða hvernig neikvæð auglýsing virkar eða hvort Eyjafjallajökull hafi verið neikvæð eða jákvæð auglýsing. 
Ég held þvert á móti að hún hafi verið á endanum mjög jákvæð. 
Og kannski erum við hv. þingmaður sammála þar um en förum bara ólíkar leiðir að sömu niðurstöðu. 
Verðteygni, hún fylgir verði á það að fólk vilji fara hvert sem er, ferðast, verðteygnin skiptir þar máli að sjálfsögðu, en það er eins og hv. þingmaður sagði, eftir að fólk hefur valið sér land, held ég. 
Og ég get alveg verið sammála honum um að skattheimta skiptir þar auðvitað máli, sem sagt á gistingu og komur, og við verðum auðvitað að vanda okkur við það að finna bestu leiðir í þeim efnum. 
Virðulegi forseti. Ég þakka spurningarnar. 
Ég tel að við þurfum alltaf að haga okkur skynsamlega í þessum sal og við verðum að sjálfsögðu að skoða þær lagasetningar sem við erum að gera núna með tilliti til afleiðinga sem þær geta haft aftur og þess hvað gert hefur verið áður og allt það. 
Að því sögðu held ég samt að við höfum ekkert hér að gera ef þetta er allt saman greypt í stein, þá er verkefnið bara búið, þá erum við með lög sem gilda til eilífðarnóns. 
Að sjálfsögðu höfum við frjálsar hendur til að aðlaga lög að því samfélagi sem við viljum byggja hverju sinni. 
Og vonandi er það þannig í huga flestra þingmanna að samfélagið breytist og við reynum að bæta það í leiðinni. 
Varðandi samþjöppun á aflaheimildum og spurninguna um það hvort hún verði ekki meiri með þessari kvótasetningu er algjörlega sammála hv. þm. Lilju Rafneyju Magnúsdóttur, það er auðvitað það sem fyrir liggur. 
Samþjöppunin er nú þegar mjög mikil. 
Það eru stærstu útgerðirnar sem veiða makríl. 
Þær gera það vel og fá mikið fyrir. 
Við sjáum tölurnar frá HB Granda og þeir fá stærstan hluta af þessu. 
Stóru fyrirtækin eru í mestum færum til að kaupa upp hinar heimildirnar þannig að þetta fer á einn veg, ég held að það sé alveg ljóst. 
Ég er með lausn á þessu með gistináttagjaldið: 
Við skulum bara hækka upphæðina. 
Fyrirgefið, ég hefði átt að byrja á því að þakka andsvarið. 
Varðandi flækjustigið sem hæstv. ráðherra nefndi: Er þetta frumvarp ekki flókið? 
Er það ekki flókið í framkvæmd og umsýslu? 
Hvað mun það kosta? 
Ég veit það ekki því að það kemur ekki fram í frumvarpinu. 
Hvað mun til dæmis kosta að halda úti eftirliti? 
Hvað mun umsýsla kosta hjá þeirri stofnun sem mun sjá um þetta? 
Hvað þarf margar manneskjur í það? 
Hvað þarf að manna marga ferðamannastaði? 
Það er eiginlega ekki hægt að kafa almennilega ofan í þetta og gagnrýna, eins og við þurfum, því að of mörgum spurningum er ósvarað. 
Varðandi það sem hæstv. ráðherra nefndi með úthlutanir úr Framkvæmdasjóði ferðamannastaða þá rekur mig minni til þess að vandamálið þar, til dæmis í fyrra, hafi verið að úthlutanirnar hafi ekki einu sinni verið nýttar alls staðar. 
Það er að stórum hluta vegna þess að sveitarfélögin eða landeigendur eða hverjir sem það eru sem eiga að koma að þessu þurftu að koma til helminga með fjármagn á móti og það er ekki í boði alls staðar. 
Þá féllu verkefnin dauð á meðan, ekki satt? 
Það fyrirkomulag gengur ekki upp. 
Virðulegi forseti. Ég þakka andsvarið. 
Varðandi raforkutilskipun ESB þá get ég tekið undir að það er óheppilegt, eins og uppleggið er hér, að eftirlitið sé í höndum þess sama og fer með leyfisveitingar. 
Það er ekki út af því að ég vantreysti starfsmönnum Orkustofnunar á neinn hátt, en þetta er óþægileg og óheppileg staða sem þeir eru settir í. 
Það þarf að vera hafið yfir allan vafa hvernig þessi mál eru afgreidd. 
Landsskipulagsstefna er væntanleg og ég hafði alltaf séð þetta fyrir mér saman, af því að við vinnum á öðrum sviðum að ýmiss konar uppbyggingu eftir heildarplani, og ég tek undir með þingmanninum að við ættum að gera þetta samhliða. 
Kerfisáætlun þarf að koma samhliða landsskipulagi því að við þurfum að vita til dæmis hver stefnan er um aðalatriðið: Hvar eiga línurnar að liggja? 
Það er mikið atriði. 
Og svo setjum við auðvitað þá mælistiku sem búið er að vinna og er ágæt til slíkra nota á kostnaðinn eftir línuleiðum sem eru ákveðnar á pólitískan hátt og með aðkomu fagaðila. 
Virðulegi forseti. Það er gaman að hv. þingmaður hafi tekið upp þetta minnisblað. 
Ég held að þetta sé sama minnisblað hann hefði átt að lesa það aðeins lengra, þegar í 3. mgr. þessa blaðs kemur fram: „ að verndar- og nýtingaráætlunin taki til virkjunarkosta sem verkefnisstjórnin hefur fjallað um. 
Er þannig miðað við að Alþingi taki ekki afstöðu til annarra virkjunarkosta en þeirra sem verkefnisstjórnin hefur fjallað um. 
Í því felst á engan hátt að Alþingi sé bundið af tillögum verkefnisstjórnar eða ráðherra um flokkun virkjunarkosta heldur eingöngu af lögum nr. 48/2011, þar á meðal að fyrir liggi faglegt mat á virkjunarkostum og landsvæðum.“ Það liggur ekki fyrir. 
Það liggur ekki fyrir í þeim breytingartillögum sem hv. þingmaður mælir fyrir. 
Það er bara svoleiðis. 
Virðulegi forseti. Þetta frumvarp er sannarlega allrar athygli vert. 
Mig langar að spyrja hæstv. ráðherra um það fyrirkomulag sem hann leggur hér til. 
Þetta er eins, og hv. þm. Jón Þór Ólafsson benti á, einhvers konar míní-samningaleið sem hann er að færa okkur hér. 
Samkvæmt frumvarpinu fara 90<percent/> í makríl til stórra og stöndugra fyrirtækja sem hafa aflað sér veiðireynslu í makríl. 
Mig langar að spyrja hæstv. ráðherra hvort hann hafi skoðað uppboðsleið í sjávarútvegi með þessa ákveðnu tegund af því að hún er svo til nýkomin inn í okkar lögsögu, hvort hér hafi ekki verið frábært tækifæri til að þessi stöndugu fyrirtæki færu í samkeppni á frjálsum markaði og ákvæðu verðið sem rennur til ríkissjóðs út frá samkeppnisgrundvelli. 
Virðulegi forseti. Ég hef tekið eftir þessu líka. 
Ég hef tekið eftir því að hv. þingmenn í stjórnarliðinu tala sem betur fer vel um það og virðast allir af vilja gerðir að reisa Landspítalann upp úr öskustónni. 
Svo er eins og það sé engin tenging inn á ríkisstjórnarborðið. 
Ég velti fyrir mér hvort þingmenn átti sig ekki alveg á því að þeir eru lýðræðislega kjörnir eins og ráðherrarnir og þeir eiga að hafa valdið. 
Ég hvet þá áfram að hvetja sitt fólk til að lúta vilja þjóðarinnar. 
Við erum sammála um það og við sjáum það öll að það er til nóg af peningum. 
Ég skil hreinlega ekki þá pólitík þegar 90<percent/> þjóðarinnar vilja eitthvað ákveðið og það„ meikar sens“, fyrirgefðu, hæstv. forseti, er þá ekki bara frábært að gera nákvæmlega það út af því að þá verða menn væntanlega kosnir í næstu kosningum? 
Er það ekki miðinn inn í næstu ríkisstjórn ef þessir ágætu ráðherrar ákveða að setja 100 milljarða, eða 60 eða 80 eða hvað það er sem þarf, í að byggja nýjan Landspítala? 
Ég næ bara ekki af hverju fólk gerir það ekki. 
Virðulegi forseti. Enn á ný held ég að við séum ekki alltaf að tala um sama málið. 
En málstofan er góð, umræðan er góð. 
Í rammaáætlun 3 átti að skoða allt, en það voru bara þessir átta virkjunarkostir sem hæstv. ráðherra hv. þingmanns handvaldi út og bað um að yrðu skoðaðir sérstaklega. 
Það er alveg rétt hjá þingmanni að ég er hlynnt því að skoða sæstreng mun nánar. 
Í því felst ekkert endilega að virkja meira. 
Það eru um tvær Blönduvirkjanir sem eru ónýttar á netinu í dag samkvæmt forstjóra Landsvirkjunar af því að við nýtum orkuna svo illa sem er á landsneti okkar. 
Sæstrengur er mögulega ein leið til þess að nýta þessa virkjun, það þarf að skoða það, og við þurfum að selja orkuna á mun hærra verði en við gerum núna. 
Ég er hlynnt því að þjóðin fái meira Forseti hringir. fyrir þessa auðlind. 
Hæstv. forseti. Ég vil byrja á því að biðjast afsökunar á því að hafa ætlað hæstv. forsætisráðherra það að hafa sett inn þessar skilyrðingar ef það er meiri hluti fjárlaganefndar sem gerði það. 
Rétt skal vera rétt í því og ég þakka bara fyrir þær upplýsingar. 
Ég bíð náttúrlega eftir svari um þetta kostnaðarmódel, hvernig við getum passað sem best upp á að spítalinn fái það sem hann þarf út af því að nú vitum við að það er meira álag, sjúklingar eru fleiri, þyngslin eru meiri og við verðum auðvitað að borga fyrir það. 
Við getum ekki ætlast til þess að finna út úr þessu með því bara að láta fólk einhvern veginn lifa á loftinu þarna. 
Annað sem mig langar að nefna í fjárlagafrumvarpinu er þessi sérstaka norðvesturnefnd sem var sett á fót til þess að efla hag þess hluta landsins í fjárlagafrumvarpinu. 
Það er allt gott og blessað með það að styðja við byggðir. 
En ég spyr mig um þá aðferðafræði við að færa þeim parti landsins um 250 milljónir eftir því sem okkur reiknast til þegar óljóst er hvað hinir partarnir eiga að fá, því að við eða þeir sem hér hafa setið lengur vorum með þetta í ágætum farvegi að ég tel sem heitir sóknaráætlun landshluta. Þar voru landshlutarnir allir, fólkið þar og sveitarfélögin þar inni, þurftu að forgangsraða hjá sér og sækja inn í ríkissjóð til þess að efla sínar byggðir. 
Hvernig stendur á því að í þessu fjárlagafrumvarpi er einum parti gert svona hátt undir höfði en öðrum ekki? 
Virðulegi forseti. Ég hef af því áhyggjur ef yfirvofandi lögsókn útgerðarfyrirtækja hafi áhrif á það hvað við teljum okkur geta gert hér í þessum sal. 
Verður sú lögsókn þá ekki bara að koma fram? 
Ráðherrar hafa tekið af kvóta útgerðarfyrirtækja, þeir hafa gert það, sett í byggðakvóta og ýmislegt annað. 
Ég er ekkert endilega að tala fyrir þannig vinnubrögðum en þetta hefur verið gert og enginn dómur hefur fallið ríkinu í óhag varðandi þau mál. 
Af hverju ber ráðherra fyrir sig þessa hræðslu núna? 
Eins og ráðherra segir eru þrjú atriði sem eru tiltekin sem ástæður þessarar lagasetningar og veigamesta atriðið þar er hræðsla við lögsókn. 
Ef við trúum því Forseti hringir. statt og stöðugt að fiskurinn sé í eigu þjóðarinnar verðum við líka að meina það sem við segjum. 
Virðulegi forseti. Ég þakka ræðuna. 
Hér kom fram hjá hv. þingmanni og formanni atvinnuveganefndar, Jóni Gunnarssyni, að mikil gagnrýni hefði komið frá þingmönnum um að frumvarpið væri illa unnið. 
Ég vil segja um það að ágætlega var unnið í atvinnuveganefnd Alþingis, en það er þó margt enn óunnið í málinu, þar stendur hnífurinn í kúnni. 
Það sem stendur út af að mínu mati er þrennt og mig langar að bera undir þingmanninn hvort hann sé sammála mér um það og hvað við gerum þá í því. 
Það er að rýna betur í umsagnir frá Sambandi íslenskra sveitarfélaga og Skipulagsstofnun, sem er stofnun sem þarf að vinna með þessi lög og skilur hvorki upp né niður í þeim. 
Það er kerfisáætlun sem að mínu mati þarf að koma til endurskoðunar og vera hjá þinginu í meira mæli en nú liggur fyrir. 
Forseti hringir. 
Síðan er það valkostagreining ráðherra, sem mun ráða einn Forseti hringir. og sér samkvæmt reglugerð hvar línustæði munu liggja. 
Virðulegi forseti. Ég þakka hæstv. ráðherra skýr svör. 
Þau voru það sannarlega. 
Hann telur að tækifærið sé runnið okkur úr greipum með uppboðsleið í sjávarútvegi en þá vil ég spyrja hann um það fyrirkomulag sem hann leggur hér til, eins og ég sagði áðan, eins konar míní-samningaleið, ég vona að það sé ekki rangt skilið hjá mér: 
Hvað þá með eftirmarkað á þessum hlutdeildum? 
Segjum sem svo að þið séuð að fara að útdeila þessu til þessara fyrirtækja, sem ég sé ekki að ættu að vilja gefa úthlutunina frá sér af því að þau eru búin að fá gullið tækifæri upp í hendurnar, en ég spyr: Er eitthvað sem mælir á móti því að eftirmarkaður á þessum hlutdeildum gæti verið á frjálsum uppboðsmarkaði? 
Ég þakka spurninguna. 
Ég vil taka það fram enn og aftur að ég er sammála hv. þingmanni og flestum, held ég, sem hér hafa talað um að þetta er gott mál, en það er ekki sama hvernig það er unnið og þess vegna ræðum við það nú í hörgul. 
Ég get ekki svarað því af hverju nefndin gerði ekki grein fyrir eða reyndi á einhvern hátt í umsögn sinni að svara þessari gagnrýni sem var mjög ítarleg frá sambandinu og Skipulagsstofnun. 
Ég er ekki á nefndarálitinu og var raunar veik þegar málið var tekið úr nefnd, en nefndin átti marga fundi. 
En ég verð þó að segja að á síðustu metrunum var málið unnið dálítið hratt fyrir minn smekk og kom mér svolítið á óvart að taka ætti það úr nefnd á þeim tímapunkti. 
Enn voru lausir endar. 
Við vorum í miklu sambandi við og fengum góða leiðsögn eða góða áminningu frá Sambandi íslenskra sveitarfélaga sem ekki var svarað, það var ekki gert. 
Þess vegna hef ég nú óskað eftir því að fá fulltrúa frá Sambandi íslenskra sveitarfélaga á fund nefndarinnar strax og málið verður tekið aftur fyrir á milli 2. og 3. umr., því að þau eru lausnamiðuð og eru með tillögur sem við verðum auðvitað að taka afstöðu til og vinna með. 
Ég þakka aftur spurningarnar og styð hugmyndina um að fá Skipulagsstofnun líka á fund. 
Ég held að ekki sé vanþörf á því. 
Ég ræddi það líka í ræðu minni að vinnufyrirkomulaginu í kerfisáætluninni ætti að svipa til samgönguáætlunar eða einhvers álíka fyrirkomulags þar sem við endurskoðum áætlanir með vissu millibili hér á þingi. 
Tímarnir breytast og áætlanir líka og við þurfum auðvitað að vera í takt við tímann. 
Það hræðir mig svolítið mikið að með stimplunarkerfisáætlun séum við búin að afgreiða málið. 
Þá er ráðherra einráður samkvæmt reglugerðum um valkostagreiningu á línuleiðum. 
Við munum ekki taka afstöðu til þess framar hér nema undir einhverjum óformlegum liðum til dæmis hvar línuleiðir eigi að liggja yfir miðhálendið og hvernig þær eigi að vera úr garði gerðar. 
Ég tel algjörlega nauðsynlegt að hafa gefið Landsneti og öðrum stofnunum leiðsagnarreglur um kostnað og annað slíkt frá Alþingi til þess að þær geti starfað, um kostnað á línulögnum eða loftlínu. 
Hitt er miklu stærra mál sem við erum ekki búin að afgreiða og við eigum ekki að afgreiða með þessu, það er hvar línurnar eiga að liggja, af því að við setjum ekki bara venjulegan verðmiða á það. 
Þar eru umhverfissjónarmið og annað sem mér er ekki ljóst Forseti hringir. hvernig tekið er á í kerfisáætlun. 
Virðulegi forseti. Það liggur fyrir að í rammaáætlun 3 komu fram gögn, komu fram upplýsingar, sem ekki lágu fyrir í rammaáætlun 2 og ég er þannig gerð að mér þykir betra að taka upplýstar ákvarðanir en ekki þannig að ég mundi alltaf miða við það. 
Það er ekki gott að fara til baka og segja, með rammaáætlun 2, hvernig hlutirnir hefðu verið hefði ég vitað minna. 
Ég veit ekki af hverju maður ætti að vilja það. 
En ég hef það að leiðarljósi að hlíta þeim úrskurði sem verkefnisstjórn rammaáætlunar kveður upp og mælir með til ráðherra. 
Ég hef trú á ferlinu. 
Ég hef séð sjálf hvernig verkefnisstjórn vinnur. 
Mér finnst það faglegt ferli. 
Mér finnst það heiðarlegt og ég hef trú á því. 
Ég hef trú á því að verkefnisstjórnin sé til þess bær, og þetta skapalón sé þannig sniðið, að geta fært okkur bestu niðurstöðu. 
Virðulegi forseti. Ég þakka spurningarnar. 
Varðandi fyrra atriðið, hvor lögin gangi lengra og hvert við förum þá með stjórnsýsluna og dómskerfið, eru það auðvitað áleitnar spurningar sem hv. þingmaður veltir upp. 
Ég hef ekki svörin við þeim og það er það vonda við þetta, við höfum þau ekki fyrir fram. 
Þess vegna væri gott að sýna fyrirhyggju og gera þetta samhliða. 
Þingmaðurinn veltir því upp hver staðan væri ef niðurstaða landsskipulags væri að fara ekki með línur yfir miðhálendið eða raska því ekki frekar en komin væri lína yfir Sprengisand, og þá erum við auðvitað komin í bobba. 
Við höfum rætt í nefndinni hvaða málamiðlun er hægt að gera þar varðandi jarðstrengi og annað. 
Nú liggur fyrir að ekki er hægt að fara með lengri jarðstreng en um 50 km yfir Sprengisand, sem eru auðvitað mikil vonbrigði, en það er tæknilegs eðlis. 
En ef það kemur betri hringtenging er hægt að lengja þá leið upp í 70-100 km, af því að þá vinna flutningskerfin saman og spennan er ekki jafn mikil. 
Ég held því að við þurfum að skoða þetta í miklu, miklu betra samhengi hvort við annað. 
Svo tek ég undir það sem þingmaðurinn nefndi um samgönguáætlun sem dæmi. 
Við erum vön því að vinna með hana á fjögurra ára fresti því auðvitað þurfum við að breyta og bæta, eðli málsins samkvæmt. 
Og það væri gott ef kerfisáætlun væri Forseti hringir. svoleiðis líka. 
Ég tek undir með hv. þingmanni að ef fólk gefur sér þær forsendur sem hann og hv. þm. Jón Gunnarsson gera sé það sjálfsögð niðurstaða, ef það á að fara eftir veiðireynslu og ef hlutfallið þar er hærra hjá smábátum þá eiga þeir auðvitað að fá hærra hlutfall. 
Ég er bara að segja að ég tel þetta heila plagg ekki vera málið, ÖS: Telur það vera drasl. tel það vera drasl að ýmsu leyti. 
Tökum þessa 90<percent/> úthlutun. 
Til þess að finna rétt verð á því, verð til þjóðarinnar, er þá ekki langbest að láta stóru aðilana keppa á samkeppnismarkaði? 
Ég geri mér grein fyrir því að það er ekki besta leiðin ef maður er að vinna að byggðasjónarmiðum, að láta þá smábátana gera það líka, tökum þá algjörlega út fyrir sviga. 
En af hverju eru 90<percent/> aflaheimildanna ekki Forseti hringir. verðmetin á samkeppnismarkaði? 
Virðulegi forseti. Ég þakka spurninguna. 
Ég verð að segja að ég er algjörlega ósammála þeim forsendum sem þingmaðurinn dregur hér upp. 
Ég spyr, hvaðan hefur hann þær? 
Er það tilfinning hans eða eru einhver gögn sem styðja það að fólk velji sér endilega land bara út frá kostnaði á fari og gistingu? 
Það gengur ekki upp, þá hefðu ekki milljón ferðamenn komið til Íslands í fyrra, því að það er dýrt að koma til Íslands. 
Það er það. 
Ef það væri þannig værum við bara öll á Benidorm til að fá sól í andlitið, en enginn færi til Balí, skiljið þið. 
Það er ekki bara það sem verið er að sækjast eftir þegar maður ferðast. 
Það er upplifunin af staðnum, það er upplifunin af náttúrunni og mig furðar mjög að hv. þingmaður taki ekki náttúruna og þá upplifun og sérstöðu sem Ísland hefur með inn í þennan reikning. 
Ég held að það skipti mjög miklu máli og örugglega bara meginmáli. 
Fólk safnar fyrir svona ferðum eins og að koma til Íslands, eða flestir hverjir. 
Hér erum við ekki alveg sammála. 
Ég tók eiginlega ekki eftir því hvort þingmaðurinn beindi einhverri sérstakri spurningu til mín. 
Mér fannst hann meira vera að lýsa sinni skoðun. 
Hann hefur þá tækifæri til að gera það núna í seinna andsvari. 
Já, við erum alveg sammála þó að hv. þingmaður kveði oftast fastar að orði en ég. 
Gripið fram í. 
Það er svo sem allt í lagi. 
Ég hef þá trú að með samræðu og mýkt megi finna lausnir á hinum ýmsu málum. 
Ég legg mig sannarlega fram um að gera það hér í dag, en þar með er ég ekki að segja að þingmaðurinn sé ekki að því. 
Ég undirstrika að málið fer fyrir nefnd sem ég sit í. 
Ég vil gjarnan finna lausn á málinu. 
Hins vegar þykir mér málið ekki vera tilbúið fyrir meðferðina sem við þurfum að gefa því þar því að það eru svo margir lausir endar. 
Ég óttast það. 
Hvernig getum við tekið náttúrupassafrumvarp og breytt því í blandaða leið? 
Er það eitthvað sem maður bara gerir, kollvarpar hlutunum Gripið fram í: Í atvinnuveganefnd. svona svakalega? 
Ja, atvinnuveganefnd gerir það ótt og títt, það er reyndar rétt. 
Virðulegi forseti. Ég vil þakka hæstv. ráðherra fyrir mjög jákvæð svör. 
Ég er mjög ánægður með þau og sjálfsagt mun hv. nefnd taka þetta til greina. 
Mig langar að nefna til skýringar að það sem oft vefst fyrir fólki þegar kemur að þessu er munurinn á gögnum og kerfinu sem sér um gögnin. 
Ég skil vel að það hafi verið einhverjar lagalegar hindranir fyrir því að menn hafi getað unnið við kerfin sjálf. 
Það er náttúrlega kjánalegt svo ekki verði meira sagt. 
Ég hlakka til að koma ábendingum á framfæri við nefndina og treysti því að þetta verði ekkert mál. 
Virðulegi forseti. Mér þykir svo gaman að í hvert sinn sem ég nefni tölvur, gögn og internetið og það allt í pontu eru flestir sammála, sem mér finnst alveg frábært. 
Aftur vil ég þakka hv. þm. Katrínu Júlíusdóttur fyrir að standa að þessu verkefni á seinasta ári og sömuleiðis hv. þm. Guðlaugi Þór Þórðarsyni fyrir tillögu sína að því að opna gögn á sveitarstjórnarstigi. 
Það er líka hárrétt sem hv. þm. Katrín Júlíusdóttir segir um sniðið á gögnunum. 
Þau eru á hráu sniði og það einmitt vekur svo mikið traust vegna þess að þá getur fólk gert hvað sem það vill með þau. 
Við eigum ekki endilega að matreiða þessi gögn ofan í almenning, þvert á móti einmitt eins og hv. þingmaður nefnir getur það virkað ótrúverðugt. 
Miklu frekar er að við opnum allt. 
Ég held að það sé alveg satt að kerfið er ekki með það mikinn mótþróa þegar allt kemur til alls. 
Ég held ekki að þar liggi vandinn heldur þvert á móti þurfum við bara að vilja þetta. 
Ég sé að hér er samstaða milli hv. þingmanns Samfylkingar, hv. þingmanns Sjálfstæðisflokks Forseti hringir. og vissulega okkar pírata og því vona ég að þetta starf muni bara halda áfram og styrkjast. 
Virðulegi forseti. Ég þakka upplýsingarnar. 
Ég verð að viðurkenna að ég var ekki meðvitaður um að þetta væru þvílíkar upphæðir. 
Eitt finnst mér þó alveg ljóst af umræðunni í samfélaginu og á hinu háa þingi, eftir að umræðan um legugjöld kom upp, að þjóðin vill forgangsraða heilbrigðiskerfinu. 
Það er alveg kýrskýrt. 
Ef maður spyr Íslendinga segja þeir: Við erum með heilbrigðiskerfi, það er þess vegna sem við þurfum hærri skatta en margir mundu kannski vilja borga. 
Það er þess vegna sem við höfum svokallað ríkisbákn fyrst og fremst. 
Við þurfum auðvitað lögreglu og dómskerfi o.s.frv. en ef það er eitt sem fólk almennt vill að við séum með framar öðrum þjóðum, ekki bara sem grunnstoð heldur að við höfum það sem best þá er það heilbrigðiskerfið, hef ég tekið eftir. 
Ég mundi skjóta á að menntakerfið væri aðeins á eftir en ekki langt. 
Vissulega kemur það í ljós út frá reiði almennings og allra sem ég talaði við á sínum tíma, sem létu sig málið varða á annað borð, að forgangsröðunin á að vera á heilbrigðiskerfinu og þess vegna er afskaplega leiðinlegt að sjá þá hugmynd dvína sem maður hafði um að heilbrigðiskerfið á Íslandi væri gott. Ekki bara út frá þjónustulegu sjónarmiði heldur líka að því leyti að fólk þyrfti ekki að greiða mikið fyrir það, að fólk hefði raunhæfan aðgang að þjónustunni óháð efnahag. 
Því tek ég undir áhyggjur hv. þm. Árna Þór Sigurðssonar og vona að á þessu finnist einhver farsæl lausn. 
Virðulegi forseti. Það kemur einhvern veginn sífellt betur í ljós að tilgangurinn með þessu frumvarpi var aldrei skýr frá upphafi. 
Tilgangurinn virðist vera tvíþættur í það minnsta, annars vegar sá að öðlast betri hagskýrslur almennt og hins vegar sá að eiga við þetta meinta neyðarástand. 
Ef við einblínum á hið meinta neyðarástand, sem er jú skuldavandi heimilanna, hefur fólk sem er í þeim vandræðum ekki verið feimið við að tjá hug sinn undir fullu nafni á internetinu og víðar, það hefur ekki verið feimið við að leita til umboðsmanns skuldara. 
Það er ekki feimið við að leitast við að veita yfirvöldum þær upplýsingar sem þarf til þess að leysa vanda þess hóps. 
Því velti ég fyrir mér hvers vegna við þurfum þessar upplýsingar um alla, því að nú hef ég ítrekað bent á að hægt er að fara leið, tæknin er til staðar, hún er í notkun, það er hægt að fara leið sem tryggir upplýst samþykki hvers og eins aðila sem kærir sig um að vera með í þessu líka brýna verkefni. 
Því verð ég að spyrja: Til þess að laga vandamál og skoða vandamál og afleiðingar gjörða ríkisstjórnarinnar gagnvart þeim hópi sem er í vandræðum, er í skuldavandræðum, er í þessari neyð: Mundi ekki nægja að hafa svo gott sem allar skulda- og jafnvel eignaupplýsingar um þann hóp og bara þann hóp til að ná því markmiði að eiga við skuldavanda heimilanna? 
Virðulegi forseti. Ég þakka hv. þm. Brynjari Níelssyni fyrir fína ræðu. 
Mig langar að spyrja hvort hv. þingmaður telji þetta frumvarp standast meðalhóf með hliðsjón af því að það hafa komið fram hugmyndir sem þarf að ræða betur, hugmyndir sem væru vægari og mundu ekki brjóta friðhelgi einkalífsins en gætu stuðlað að árangri gegn sama vandamáli. 
Virðulegi forseti. Við Píratar munum vissulega koma að því samráði sem býðst, það er því miður ekki víst að það bjóðist mjög mikið, en vissulega og algjörlega. 
Okkar stefna tilgreinir varúðarregluna sérstaklega og þykir hún í raun vera almenn skynsemi. 
Einnig eru Píratar mjög framsýnn flokkur, það er við leggjum áherslu á að taka tillit til nútímans eins og hann er núna, það þýðir ekkert að byggja endalaust á gömlum grunni. 
Það er skýr munur á umhverfi nútímans, árið 2013, frá því sem var 1990, munurinn er svo yfirþyrmandi og skýr að það blasir við að endurskoða þarf náttúruverndarlög með hliðsjón af því. 
Varúðarreglan er í stefnu okkar og vernd náttúrunnar almennt. 
Við viljum ólm komast í það verk að endurskoða lögin og viljum hjálpa til við að bæta þau ef okkur gefst færi á því. 
Virðulegi forseti. Það er svo sem ekki mikið eftir að ræða í sjálfu sér hvað viðkemur þessu tiltekna máli. 
Við erum í raun og veru sammála um niðurstöðuna þegar kemur að veiðigjöldunum. 
Mér finnst umræðan um hægri og vinstri áhugaverð vegna þess að ég sé það aðeins öðruvísi en hv. þingmaður. 
Það er klassískt séð togstreitan milli samfélags og einstaklings þegar samfélagið er í raun og veru, eins og margir hægri menn eiga til að segja, lítið annað en samansafn af einstaklingum og sömuleiðis mætti saka hið klassíska vinstri um að átta sig ekki alveg á því að hægt sé að segja einstaklingar í fleirtölu. 
Það er kannski eitthvað sem við ættum að ræða betur yfir kaffibolla eða eitthvað svoleiðis. 
Mér finnst veiðigjaldið og auðlindagjaldið og munurinn þar á svolítið mikilvægt vegna þess að þegar við segjum veiðigjald er eins og við séum að tala um einhverja sérstaka sátt þegar kemur að kvótakerfinu eða öllu heldur veiðiheimildum. 
Ég tel að við ættum að líta á þjóðareignir í sama skilningi og við lítum á eignarrétt einstaklings, í gegnum sama stækkunargler og við sjáum lýðræðið þegar kemur að sjálfsákvörðunarrétti einstaklings. 
Eins og lýðræðið er sjálfsákvörðunarréttur á stórum skala er einstaklingsfrelsið sjálfsákvörðunarréttur á litlum skala. 
Það sem ég meina með því og ég þakka undirtektir hv. þingmanns um að frekar beri að kalla þetta auðlindagjald en veiðigjald er að mér finnst að það ætti kannski að endurspeglast meira í nefndarstörfum og þegar við tölum um það almennt, vegna þess að eignarréttur hlýtur að eiga við þar og er enginn ágreiningur um það eftir því sem ég best fæ séð. 
Svo lengi sem við tölum um það á réttum skala ætti það heita auðlindagjald en ekki veiðigjald. 
Virðulegi forseti. Hv. þingmaður nefndi snemma í ræðu sinni að fólk sem maður talaði við rétt eftir hrun hefði oft spurt hvað við hefðum lært og vonaði að við hefðum lært eitthvað. 
Það er ýmislegt sem má læra af þessu hruni og það sem ég lærði persónulega af því er að gera ekki ráð fyrir því að allt sé alltaf frábært, sérstaklega þegar um er að ræða lítið land sem er ekki með sérlega mikla innlenda framleiðslu. 
Það stóðst einfaldlega ekki hvað hér var mikið svokallað góðæri, eða bólumyndun eins og það var raunverulega. 
Hvaða lexía telur hv. þingmaður að hafi verið mikilvægust, sérstaklega í ljósi þess eins og ég hef oft sagt hef ég aldrei verið sérstakur vinstri maður en ég gat ekki annað en tekið eftir því að Vinstri hreyfingin grænt framboð var hvað ötulust í því að vara við löngu fyrir hrun og því velti ég sérstaklega fyrir mér hvaða lexíu Forseti hringir. hv. þingmaður telur mikilvægasta. 
Virðulegi forseti. Ég er meira með fyrirspurn en beinlínis andsvar. 
Ég velti fyrir 5. gr. Nú hef ég verið einn af þeim tæknimönnum í um 14 ár sem sinna alls kyns uppfærslum, sérstaklega á ýmiss konar hugbúnaði. 
Ég velti fyrir mér hvort þetta teljist nóg til að tryggja að tæknimenn hafi ekki óþarfan aðgang. 
Ég skil þetta mætavel, maður þarf oft aðgang að gögnum, það er hluti af starfinu, en það hefur í gegnum tíðina verið borin frekar lítil virðing fyrir þeirri staðreynd að tæknimenn hafa almennt gríðarlegan aðgang. 
Í gamla daga gengum við í bol sem á stóð, með leyfi forseta: „ I read your email“ á íslensku: Ég les póstinn þinn. 
Það er vegna þess að margir tæknimenn geta það. 
Þetta er hvimleitt vandamál sem hefur komið með tækniþróuninni. 
Ég sé að í frumvarpinu stendur, með leyfi forseta, að umsjónaraðila sjúkraskrár sé heimilt„ að veita starfsmönnum sem vinna að þjónustu við tölvu- og upplýsingakerfi nauðsynlegan aðgang að sjúkraskrárkerfum í þeim tilgangi að sinna vinnslu, uppfærslu og viðhaldi kerfisins“. 
Gott og blessað. 
Ég velti fyrir mér hvort það hafi verið rætt, hvort það standi til eða komi til greina að setja inn smá aukaklausu sem væri eitthvað á þá leið að meta skuli sérstaklega hvaða aðgang að gögnum tæknimenn þurfa raunverulega. 
Yfirleitt er hægt að vinna þessa vinnu án þess að hafa gögnin sjálf. 
Yfirleitt dugar að hafa bara einhver dæmagögn, gervigögn sem líkja eftir alvörugögnum. 
Ég velti fyrir mér afstöðu hæstv. ráðherra til slíkrar breytingar. 
Virðulegi forseti. Ég þakka hv. þm. Brynjari Níelssyni svarið. 
Sá sem hér stendur hefur viðrað hugmyndir bæði á fundum hv. allsherjar- og menntamálanefndar og hér í pontu á hinu háa Alþingi og hefur talað um það í fjölmiðlum en enginn hefur enn þá sagt honum að það virki ekki. 
Satt best að segja er ég ekki alveg sannfærður um að allir skilji nákvæmlega hvað ég er að segja stundum, það er náttúrlega það sem fylgir því að vera tölvunörd, en með hliðsjón af því að hugmyndir hafa komið fram og hvergi hefur verið baunað á þær, hvorki laust né fast, spyr ég hvort það hafi einhver áhrif á afstöðu hv. þm. Brynjars Níelssonar gagnvart meðalhófi í þessu máli. 
Virðulegi forseti. Ég verð að viðurkenna að ég hef ekki verið að pæla mjög mikið í því nákvæmlega hvernig háttvirtur Framsóknarflokkur og stjórnarflokkarnir almennt ætla að uppfylla kosningaloforð sín. 
Það hefur legið fyrir nefndinni síðan við tókum aftur til starfa í haust að þessar upplýsingar yrðu ekki notaðar til þess að taka ákvarðanir heldur til þess að mæla áhrifin af ákvörðununum. 
Hvað varðar desember er sú tímasetning ný fyrir mér, ég heyrði af henni held ég fyrir tveim, þremur dögum. 
Ég get bara sagt að það kemur mér ekki sérstaklega á óvart, með fullri virðingu fyrir hæstvirtum Framsóknarflokki. 
Virðulegi forseti. Ég vil lægja áhyggjur þeirra sem hafa áhyggjur af því að allt verði vaðandi í stjórnarskrárbreytingum vegna þessara breytinga. 
Þessi gríðarhái stuðull þarna, kosningarbærs fólks sem þurfi að segja já við breytingum, gerir það í raun óhugsandi að stjórnarskránni verði breytt með þessum breytingum. 
Hv. þingmaður nefndi sérstaklega að mjög óeðlilegt væri að hafa bráðabirgðaákvæði í stjórnarskrá. 
Gott og vel. 
Þá vil ég bara minna á að stjórnarskráin sem við höfum í dag er eiginlega bráðabirgðaákvæði, bráðabirgðaskrá í raun. 
Það átti að semja nýja stjórnarskrá lengi vel þar til menn gáfust eiginlega upp á að láta sig dreyma um það. 
En við stofnun lýðveldisins var ekki eins og þjóðin kæmi sér saman og ákveddi hvernig hún ætlaði að gera sína fínu íslensku stjórnarskrá. 
Við erfðum hana frá Danmörku. 
Við ætluðum að breyta henni. 
Við ætluðum að hafa hana nýja. 
Þetta er ekki út af tíðaranda, ekki bara út af bankahruninu, það var ekki bara þess vegna sem til stóð að koma með nýja stjórnarskrá heldur var löngu kominn tími til. 
Það er í raun ekki mikið meira um það að segja nema það að stjórnarskráin jú, vissulega á hún að vera akkeri löggjafarinnar, auðvitað, til þess er hún. 
Hún á ekki að breytast eftir tíðarandanum en það hefur staðið til frá upphafi lýðveldisins að skrifa nýja stjórnarskrá. 
Kominn tími til. 
Virðulegi forseti. Mér líst vel á þetta almennt. 
Ég skil reyndar ekki alveg hvers vegna þetta ættu að vera aðskildar stofnanir en þykir þetta almennt til bóta. 
En ég er með þrjár spurningar frekar en kannski gagnrýni. 
Mér sýnist Neytendastofa ekki taka við öllum réttindum eða störfum talsmanns neytenda. 
Þá sé ég ekki að Neytendastofa geti kallað eftir sömu gögnum og talsmanni neytenda er sérstaklega gert kleift að kalla eftir samkvæmt 8. gr. laga 63/2005. 
Það er ein af þeim greinum sem eru felldar út með frumvarpinu. 
Mig langar að vita hvort til komi að Neytendastofa hafi einhverjar slíkar heimildir. 
Ég sé ekki heldur skýrt að Neytendastofa geti með þessum breytingum tekið við kvörtunum á sama hátt og talsmanni neytenda er ætlað að gera samkvæmt gömlu lögunum þótt vissulega sé í 4. gr. gömlu laganna svokölluð áfrýjunarnefnd neytendamála en hún virðist bara taka á stjórnvaldsákvörðunum en ekki taka við kvörtun frá neytendum. 
Þannig að ég velti fyrir mér hvort einhver prósess sé annaðhvort innbyggður í þetta eða ætlaður til að meðhöndla það. 
Í þriðja lagi tek ég eftir því að talsmanni neytenda er ætlað sjálfstæði alveg sérstaklega samkvæmt 10. gr. gömlu laganna sem er felld út samkvæmt 3. gr. nýju tillögunnar á meðan í 2. gr. að nýju lögunum stendur sérstaklega að forstjóri beri ábyrgð á að starfsemi og rekstur stofnunarinnar sé í samræmi við lög og stjórnvaldsfyrirmæli. 
Ég velti fyrir mér viðbrögðum hæstv. ráðherra við þessum spurningum. 
Virðulegi forseti. Ég þakka svörin. 
Ég gæti eiginlega ekki verið meira sammála hvað varðar leikritið vegna þess að ég gagnrýndi mikið fyrir hrun að hér væri efnahagurinn oft talaður upp og talaður niður, eins og það væri þannig sem ætti að tryggja einhvern árangur í efnahagsmálum, það er einfaldlega að líta vel út. 
Gott ef ég flutti ekki ræðu um það einhvern tíma að það þurfi meira en að hafa frontinn í lagi. 
Það er ekki nóg að hlutirnir líti vel út, þeir þurfa að hafa eitthvað á bak við sig. 
Mér þótti fyrir hrun orðið mjög augljóst að það vantaði mikið á bak við, enda bjóst ég við hruninu. 
Margir aðrir bjuggust líka við hruninu, það er ekki alveg satt sem er sagt, að enginn hafi séð það fyrir. 
Ég sá það fyrir og margir aðrir sáu það fyrir og hefðu átt að sjá það fyrir. 
Mér finnst svolítið þreytandi að hlusta á fólk láta eins og hrunið hafi bara komið allt í einu og enginn hafi vitað neitt. 
Stjórnmálamenn hafa verið gagnrýndir fyrir að tala efnahaginn niður á sínum tíma sem er mjög barnalegt að mínu mati. 
Ég velti þá fyrir mér hvaða lexíur hv. þingmanni þyki Forseti hringir. að ríkisstjórnin núna ætti helst að taka til sín. 
Við getum svo sem rætt þetta betur seinna. 
Ég vildi bara minna á að stjórnarskráin var hugsuð tímabundið. 
Svo vil ég líka minna á það aftur, að gefnu tilefni, að Píratar voru ekki ég ítreka það, virðulegi forseti hluti af hinu margumrædda samkomulagi, ekki einfalt orð, með fullri virðingu. 
Ég vil ítreka enn og aftur að við vorum ekki hluti af því samkomulagi sem er hér alltaf verið að tala um. 
Virðulegi forseti. Mig langaði að spyrja hv. þm. Pétur H. Blöndal tveggja spurninga, aðra mér til fróðleiks. 
Sagt er að fólk viti ekkert sérstaklega vel hver skuldavandinn er. 
Kippir það ekki svolítið stoðunum undan því að þetta sé svona ofboðslega mikið neyðarástand? 
Ég man að í kosningabaráttunni var kosið mikið til eftir verðbólgunni og verðtryggingu óháð því hvort fólk var endilega í greiðsluvanda, fólk var reitt burt séð frá því hvort það var í eiginlegum greiðsluvanda. 
Þetta hljómar pínulítið eins og markmiðið með frumvarpinu sé að athuga hvort hér sé neyðarástand eða ekki. 
Ég hefði gaman af því að heyra hvað hv. þingmaður segir um þetta. 
En svo er hitt sem hv. þingmaður nefnir með réttu, að skatturinn hafi fullt af gögnum, mjög ítarleg. 
Það er mjög mikil gagnasöfnun í gangi. 
En þá velti ég fyrir mér, ég hef spurt hv. þingmann svipaðrar spurningar: Hvað er nóg? 
Hvenær höfum við gengið of langt? 
Hvað þegar ég segi þegar Seðlabanki Íslands kemur með sína útgáfu af því hversu ofboðslega mikilvægt það er að hann hafi þessi gögn sem hann gæti nýtt mjög vel? 
Höldum því vel til haga. 
Hann gæti nýtt þessi gögn mjög vel. 
Hvað með fíkniefnavandann? 
Hvers vegna ekki að leita á fólki af handahófi. 
Fíkniefnavandinn er jú stór vandi, hann er almannavandi. 
Það eru ríkir almannahagsmunir í húfi, að sagt er. 
Ég spyr: Hvar stoppum við ef ekki hérna? 
Virðulegi forseti. Ég er hjartanlega sammála, sérstaklega niðurlaginu. 
Maður gleymir því oft hvað við erum ofboðslega ung þegar kemur að fjármálum almennt. 
Við hófum fyrsta hlutabréfamarkaðinn á Íslandi 1985, 1986 eða um það bil. 
Við höfum einmitt verið mjög ungæðisleg í seinni tíð eins og menn vita núna eftir að varað var við því margsinnis í mörg ár af hv. þm. Steingrími J. Sigfússyni. 
Ég velti fyrir mér hvort hv. þingmaður telji verðbólguna vera eitthvað sem við getum einhvern veginn haft hemil á, þá væntanlega með vandaðri hagstjórn, eða hvort hún sé eitthvað sem við þurfum að læra að lifa við og búa til einhvers konar kerfi þannig að efnahagurinn allur ráði betur við hana. 
Þetta er það sem ég velti svolítið fyrir mér vegna þess að verðbólgan virðist hafa verið þrálát í svo langan tíma og undir ýmsum kerfum, hægri stjórn, vinstri stjórn, fljótandi gengi, ekki fljótandi gengi, hlutabréfamarkaði eða ekki. 
Undir öllum þessum kringumstæðum virðist hún alltaf hafa verið til staðar. 
Hún er nokkurs konar draugur í bakgrunninum. 
Ég geri mér grein fyrir og ber virðingu fyrir því að það er meira en andsvarsvirði af tíma sem þarf til þess að útskýra þetta og ræða. 
Alla vega er spurningin í grunninn sú hvort þetta sé eitthvað sem við þurfum að lifa með eða eitthvað sem við getum á endanum lagfært og minnkað niður í kannski 2-3<percent/>, eitthvað aðeins viðráðanlegra en þau 5-6<percent/> sem maður á víst að venjast. 
Virðulegi forseti. Ég vil byrja á að þakka hv. þingmanni fyrir ágæta og fræðandi ræðu. 
Ég hef svolítið verið að velta fyrir mér í gegnum það að læra allt þetta ferli hvernig fjárlögin virka í raun og veru og hvaða aðferðir geri það að verkum að staða ríkissjóðs batnar eða versnar. 
Það er kannski ekki endilega augljóst strax hvað virkar raunverulega. 
Vinstri maðurinn í mér og hægri maðurinn í mér hafa rifist mjög mikið upp á síðkastið og verið háværir hvor við annan frekar en hitt, en því meiri þörf finn ég til þess að koma hérna upp í pontu og spyrja fyrrverandi hæstv. ráðherra hvernig hlutirnir voru í fortíðinni og hvaða aðferðir virkuðu helst og hverjar ekki. 
Það þarf augljóslega að gera eitthvað meira en einfaldlega hækka eða lækka skatta eða einfaldlega hækka eða lækka útgjöld. 
Það þarf að hugsa svolítið strategískt. 
Það þarf að hugsa þetta þannig að útgjöldin skili helst einhverju til baka, ekki einungis í formi almennrar, segjum eflingar á heilbrigðiskerfinu eða menntakerfinu, sem er þó auðvitað líka langtímafjárfesting í eðli sínu, heldur kannski með beinum hætti í ríkissjóð. 
Ég sé hérna að halli á ríkissjóði hefur minnkað ótrúlega mikið frá hruni og í raun og veru kemur verulega á óvart að sjá slíkan árangur miðað við það sem maður mundi halda að kæmi frá svokallaðri vinstri stjórn, hvað svo sem það á að þýða nákvæmlega á Íslandi. 
Spurning mín til hv. þingmanns er: Með hliðsjón af því að greinilegt er að hallinn er að minnka, hann minnkar frekar hratt, hvenær sá hæstv. fyrrverandi ríkisstjórn fyrir sér að hallinn yrði enginn, það er ef við miðum við forsendur á síðasta ári? 
Svo hef ég líka sérstakan áhuga á að vita hvernig hugmyndin hafi verið rétt eftir hrun, því að þá leit ekki út fyrir að það væri hægt yfir höfuð. 
Hv. þm. Össur Skarphéðinsson er mjög sannfærandi eins og venjulega og ég kýs að vera sammála honum. 
Ég biðst afsökunar á því að hafa vænt ríkisstjórnina um einhver óheilindi í þessum efnum. 
Virðulegi forseti. Ég þakka fyrir þessa ágætu umræðu, hún hefur verið mjög áhugaverð. 
Mig langaði að spyrja hv. þm. Steingrím J. Sigfússon ég trúi því að hann viti mjög mikið um þetta, hefur bæði verið hér á þingi síðan sá var á barnsaldri sem hér stendur, og maður heyrir að menn hafa pælt mikið í þessu. 
Það sem ég sé sem aðalvandamálið við íslenska krónu er tilhneiging hennar til að leiða til verðbólgu. 
Ég átta mig á því að sögulega hafa verið nokkrar misjafnar ástæður fyrir verðbólgunni, en hún er einhvern veginn alls staðar og í öllu sem varðar íslenskt efnahagslíf til lengri tíma, ekki bara í verðtryggingunni, heldur virðist hún vera einhvers konar hluti af því að búa á Íslandi. 
Maður býr við verðbólgu, maður einhvern veginn venst því. 
Svo missir þjóðin verðskynið í þokkabót sem ég held að hjálpi ekki mjög mikið. 
Góð vinkona mín spurði um daginn: Hvers vegna er alltaf svona mikil verðbólga hérna? 
Hvað er málið? 
Hvaðan kemur þetta? 
Eru þetta gömlu gengisfellingarnar? 
Er það bara þetta hrun? 
Vissulega var það ekki bara þetta hrun. 
Ég velti þessu svolítið fyrir mér og gaf þessar klassísku útskýringar. 
Kenndi þjóðinni aðeins um að hafa ekkert verðskyn og vera mjög agalaus þegar kemur að því að velja og hafna, ekki bara hvort eigi að kaupa heldur hvar og hvers vegna. 
Við þorum ekki að segja nei þegar okkur blöskrar verðið o.s.frv.; fullt af svona alls konar þáttum. 
En það er sama hvað ég reyni að útskýra þetta, einhvern veginn finnst mér ég aldrei hafa komist að niðurstöðu, mér finnst ég aldrei hafa svarið. 
Ég velti fyrir mér hvort hv. þingmaður hafi einhverjar hugmyndir, einhvern fróðleik, um það annaðhvort hvaðan verðbólgan komi eða hvernig við getum stöðvað hana í því að verða til, því hún gengur ekki með klassískri aðferð. 
Hún bara mun ekki ganga, það verður hávaxtastefna og leiðindi. 
Virðulegi forseti. Ég þakka hv. þm. Pétri H. Blöndal fyrir ræðuna, hann fór inn á margt sem er mjög mikilvægt að ræða. 
En mig langar að spyrja í stuttu máli: Með hliðsjón af þeim tækniframförum sem eiga sér stað og hafa átt sér stað síðustu þrjá til fjóra áratugi, seinustu öld eiginlega, er þá ekki sérstaklega mikilvægt að við Íslendingar reynum í það minnsta að vera til fyrirmyndar þegar kemur að löggjöf um friðhelgi einkalífsins? 
Er ekki mikilvægt, einmitt vegna stöðunnar í heiminum og brota NSA til dæmis, sem þó eru frá Bandaríkjunum athugið, friðhelgi einkalífsins á að vera tryggð í stjórnarskrá Bandaríkjanna. 
Þeir telja sig ekki brjóta hana vegna þess að þeir hafa í gegnum tíðina alltaf fundið fleiri og fleiri ástæður til að ganga á friðhelgi einkalífsins, IV. viðauka stjórnarskrár Bandaríkjanna. 
Ég óttast, og við píratar og fleiri, að sama þróunin eigi sér stað hér. 
Burt séð frá því hvaða heimildir hafa verið veittar í fortíðinni réttlætir það ekki að við getum endalaust gengið lengra. 
Einhvers staðar þurfum við að segja stopp. 
Einhvers staðar þurfum við að átta okkur á því að við höfum kannski þegar gengið of langt og ættum ekki að ganga lengra. 
Við ættum að skoða friðhelgi einkalífsins með hliðsjón af því að styrkja hana í staðinn fyrir að finna sífellt fleiri og fleiri ástæður sem við munum finna til þess að á ganga á það. 
Mig langar því að spyrja hv. þm. Pétur H. Blöndal hvort hann telji ekki frekar að við ættum að salta þetta mál í bili og ræða það upp á nýtt í nefndinni á haustþingi og þá með hliðsjón af friðhelgi einkalífsins, með hliðsjón af njósnum NSA og ástandinu í heiminum. 
Virðulegi forseti. Bara svo það sé á hreinu er ég sammála hv. þingmanni um þessar 200 milljónir í vísindastörf. 
Þótt oft sé tilgangurinn sá að umræðurnar séu lausnamiðaðar get ég ekki annað en tekið eftir því sem hefur verið nefnt að hér tekur nær einungis hinn svokallaði minni hluti til máls. 
Hvers vegna er það? 
Það er vegna þess að stjórnarmeirihlutinn er búinn að læra það af reynslu að með því að taka of mikinn þátt í umræðu sem þessari er hann bara að sóa tímanum. 
Það er reynslan. 
Það eru ekki fordómar af hans hálfu heldur. 
Það versta er að minni hlutinn getur voðalega lítið gert í þessu vegna þess að svona er sniðið, svona er formið, svona eru hefðirnar, svona eru vinnubrögðin á hinu háa Alþingi. 
Ég tek auðvitað undir það sem hv. þingmaður sagði um þessar 200 milljónir í vísindastörf, það var bara búið að nefna þetta svo oft og mér fannst ekki þörf á að gera það enn einu sinni. 
ÖJ: Nei, en hver er farinn að hörfa núna? 
Þau eru á flótta vegna umræðunnar. 
Virðulegur forseti. Mig langar að byrja á því að leiðrétta einn smámisskilning. 
Vissulega vildum við að málið yrði látið niður falla í bili, en eins og hv. þm. Pétur H. Blöndal veit getur hv. allsherjar- og menntamálanefnd fjallað um mál án þess að þau séu endilega á þingdagskrá. 
Það var ekkert því til fyrirstöðu, og ekki geð okkar þingmanna í hv. allsherjar- og menntamálanefnd um að vinna að þessu um helgina eða á hverjum einasta degi fram að þingi í október, það hefði verið algjörlega sjálfsagt. 
Ég hefði glaður gert það. 
Vandinn er sá að við þyrftum að ræða annað mál. 
Þetta frumvarp er að mínum dómi ónýtt. 
Það þarf að byrja upp á nýtt og skoða aðrar leiðir. 
Ef við ætlum að skoða þá aðferð sem ég hef verið að benda á að sé möguleiki, að leita upplýsts samþykkis, krefst það forvinnu áður en við leggjum fram frumvarp. 
Að vinna þá vinnu milli dagsins í dag og 1. október er sjálfsagt mál, ég er alveg til í það, ekkert mál. 
Mér liggur ekkert á að fara í frí, virðulegur forseti. 
Hvað varðar það að niðurstaðan þurfi að vera trúverðug, já, hún þarf að vera trúverðug ef við erum að tala um almenna hagskýrslu. 
Hv. þm. Pétur H. Blöndal vék að því áðan að sumir hafa kannski ekki endilega rænu eða áhuga á því eða tíma til að tilgreina sérstaklega hvort þeir vilji vera með í slíku verkefni sem ég hef stungið hér upp á en ég vil benda á að tæknin er til staðar og er þegar í notkun. 
Tæknin heitir Íslykillinn og RSK-lykillinn. 
Þessir lyklar eru notaðir til að skila inn skattskýrslum, þeir eru notaðir til að skipta um trúfélög og gera alls konar hluti í stjórnsýslunni. 
Þetta er ekkert mál, tekur örfáar mínútur, ég gerði þetta sjálfur um daginn. 
Sömuleiðis ábyrgist ég að ef ríkið tæki upp svona verkefni mundi það auglýsa sjálft sig frekar vel og frekar hratt. 
Virðulegi forseti. Nú er ég ekki viss um að ég hafi náð því hvort þarna hafi leynst spurning eða ekki en ég ber mikla virðingu fyrir því að þessi mál eru mjög flókin og hafa lengi verið gerð á ákveðinn hátt og þá er mjög erfitt að breyta. 
Það er mjög erfitt að breyta um stefnu á stóru og þungu skipi. 
Ég ber mikla virðingu fyrir því vandamáli en þeim mun frekar finnst mér mikilvægt að hafist sé handa sem allra fyrst við að reyna að leysa það. 
Aftur ber ég virðingu fyrir því að við eigum við mjög erfiðan fjárhag að stríða og því ekki augljóst undir hvaða kringumstæðum maður ætti að eyða 100 milljónum í hugbúnaðargerð eða eitthvað því um líkt. 
En mér finnst mikilvægt að halda þeirri umræðu á lofti. 
Mér finnst mikilvægt að hvert skref sem við stígum, hvaða ákvörðun svo sem við tökum, þá séum við líka með hugann við það hvernig við eigum að taka ákvörðun um þetta. 
Mér finnst svolítið skorta hér, af góðum ástæðum, að við höfum almennilegt tækifæri til að hleypa almenningi sérstaklega inn í þá umræðu. 
Virðulegi forseti. Hvað það varðar að markmiðið sé ljóst og tvíþætt ég hélt nú að ég væri að gera stuðningsmönnum frumvarpsins greiða með því að kalla það óljóst. 
Vandinn er sá að það er tvíþætt. 
Annars vegar er tilgangurinn að vinna tölfræðiskýrslur. 
Það er ekki nógu góð ástæða til að ráðast inn á friðhelgi einkalífsins. 
Þess vegna hef ég sagt frá upphafi: Þetta eru í raun og veru tvö mál. 
Þetta eru annars vegar viðbrögð við meintu neyðarástandi og hins vegar vinnsla á hagskýrslum. 
Ég hef fullan skilning á báðum málum, svo að það sé á hreinu, en ég er ekki hlynntur því, ég er ekki sáttur við að farin sé einhver neyðarleið, sem er hugsuð til að kljást við vandamál eins og stríð og náttúruhamfarir, til að vinna að tveimur markmiðum á sama tíma þar sem annað þeirra er klárlega ekkert neyðarmál. 
Það liggur klárlega ekkert á því að vinna betri tölfræðiskýrslur umfram það að vinna að skuldavanda heimilanna, það hefði mátt bíða. 
Það er rétt sem hv. þm. Unnur Brá Konráðsdóttir segir um það að ég hafi ekki talað fyrir því að flýta þessu máli. 
Það er vegna þess að þetta mál er ekki nauðsynlegt til þess að kljást við skuldavanda heimilanna. 
Þetta mál er nauðsynlegt til þess að athuga eftir á hvort aðgerðir stjórnvalda séu rökréttar eða ekki. 
Það er gott og vel en það flokkast ekki undir það að vera neyðarástand. 
Hvað varðar ásakanir um að viðbrögð okkar séu til þess að tefja málið, það er einfaldlega ekki rétt. 
Ég veit ekki alveg hvernig hægt er að sannfæra fólk um það, með hliðsjón af þingsköpum og því hvernig venjurnar eru hér á hinu háa Alþingi. 
En ég hef staðið hér í ræðupúlti og komið með nýja punkta í allri minni orðræðu og ég hef eingöngu farið hingað upp til að ræða efnislega þá punkta sem eru mér hjartans mál. 
Virðulegi forseti. Ég þakka hv. þingmanni fyrir þessi góðu viðbrögð. 
Það er ekki bara það sem hv. þingmaður nefnir réttilega, að þegar þrýstingurinn á það að sýna gögnin og frumvarpið og rökstyðja það með viðundandi hætti er til staðar myndist betri umræða, það er líka ágætt að yfirvöld hafi það alltaf á bak við eyrað að hlutirnir geti endað í þjóðaratkvæðagreiðslu í óþökk þeirra. 
Það er hollt vegna þess að þá einmitt undirbúa þau málin kannski með þeim hætti að þau séu skýrari fyrir almenningi eins og hv. þingmaður minntist á. 
Sú leið sem við neyðumst til að fara undir núverandi stjórnarskrá er afleit. 
Við höfum í raun bara eina leið til að knýja fram þjóðaratkvæðagreiðslu og hún er að treysta á forseta lýðveldisins til að hafna því að skrifa undir lög. 
Þetta þykir mér og okkar flokki mjög óeðlilegt fyrirkomulag en því miður það eina sem við höfum. 
Allar leiðir til að koma svona málum í þjóðaratkvæðagreiðslu með skilvirkari hætti, svo sem við mótmæli einhverrar prósentu kjósenda gegn lögum til að knýja fram þjóðaratkvæðagreiðslu, eru akkúrat það sem við mundum helst vilja og það væri mun eðlilegri farvegur. 
Með hliðsjón af því að nú hafa borist 34 þús. undirskriftir gegn þessu frumvarpi af einni eða annarri ástæðu liggur í augum uppi að þetta frumvarp hefði farið í þjóðaratkvæðagreiðslu undir slíkum kringumstæðum. 
Með það í huga kemur alveg til greina að ræða breytingartillögur að því að lýðræðisvæða þetta frumvarp, að sjálfsögðu, með þetta frumvarp og öll frumvörp, það má vera alveg skýrt. 
Ef þjóðaratkvæðagreiðsla hefði einhver meint neikvæð áhrif, að góð lög yrðu felld, er samt mikilvægt að sá þrýstingur sé til staðar fyrir yfirvöld svo þau hugsi sinn gang þegar þau semja frumvörp. 
Virðulegi forseti. Mig langar að leiðrétta tvennt, eða kannski ekki leiðrétta annað þeirra, en ég vil nefna það sérstaklega að ég er ekki á móti lögum sem eiga að jafna rétt fólks og þar mega jafnvel vera upptalningar mín vegna, til dæmis þegar kemur að rétti fólks til þess að sækja þjónustu. 
Ég er algjörlega hlynntur banni gegn mismunun á þeim vettvangi og ýmsum öðrum lögum þar að lútandi. 
En þegar kemur að lögum sem beinlínis banna það að grínast með eitthvað eða hæðast að því er ég efins, svo ekki sé meira sagt. 
Hvað varðar orð hæstv. ráðherra um að hér sé ekki ráðist á tjáningarfrelsið er það rétt. 
Við gætum og ættum að hafa hér langa umræðu um það því það er kominn tími til. 
Með hæstaréttardómi í máli nr. 16/1983 var staðfest gildi laga sem eru mjög sambærileg þessum, það er 125. gr. almennra hegningarlaga sem ég þuldi hérna upp áðan og geri aftur, með leyfi forseta: 
Hver, sem opinberlega dregur dár að eða smánar trúarkenningar eða guðsdýrkun löglegs trúarbragðafélags, sem er hér á landi, skal sæta sektum eða fangelsi allt að 3 mánuðum. 
Mál skal ekki höfða, nema að fyrirlagi saksóknara. 
Þetta eru mjög sambærileg lög að því leyti að þarna er bannað að gera grín. 
Mál nr. 16/1983, Spegilsmálið svokallaða, snerist um grín. 
Það var mjög greinilega grín. 
Það eina sem gerðist var að kristnir í landinu og saksóknari sem væntanlega hefur verið kristinn varð móðgaður, svo hann kærði og hann vann. 
Málið fór fyrir Hæstarétt og hann vann. 
Það stóðst stjórnarskrá. 
Gripið fram í: Húrra fyrir þeim. 
Ef þessi lög eiga að standast lög um tjáningarfrelsi vil ég velta því upp, virðulegi forseti, að það sé eitthvað mikið að því hvernig við lítum á tjáningarfrelsið. 
Virðulegi forseti. Ja, svartsýni og ekki svartsýni. 
Ég ætla bara að leyfa öðrum að dæma um það hvort þetta sé kallað svartsýni eða bara kalt mat, eins og maður segir stundum. 
Stundum þarf að tala þannig til þess að hægt sé að hlýja því aðeins. 
Það er greinilega smámisskilningur á ferð hérna. 
Ég er ekki á móti tillögunni, alls ekki, heldur er ég meira að reyna að hefja umræður því að ég er sammála. 
Það væri frábært ef við gætum hafið þessa umræðu hérna og haft hana opna og hófstillta og góða og skemmtilega. 
Það má stóla á það að þeir þingmenn sem hafa þegar fastmótaðar hugmyndir haldi í þær, sérstaklega ef þeir eru algjörlega sannfærðir um þær. 
Ég verð að viðurkenna að ég er ekki 100<percent/> sannfærður um það hver framtíðarlausnin sé. 
Ég hallast að því að við þurfum evru, en ég sé ekki fram á að það sé að fara að gerast. 
Nú vil ég ekki loka á þann möguleika, sérstaklega vegna þess að við eigum eftir að ræða til dæmis þjóðaratkvæðagreiðslu um áframhaldandi viðræður við Evrópusambandið. 
Það er nokkuð sem ég styð heils hugar og mundi væntanlega greiða atkvæði í ljósi þess samnings sem væri á boðstólum. 
Hv. þingmaður spyr um hvort hér sé ekki hægt að gera langtímastefnumörkun. 
Jú, jú, en til hversu langs tíma? 
Erum við að tala um tíu ár? 
Ég held ekki að við losnum við krónuna næstu tíu ár. 
20 ár? 
Ég stórefast um það. 
Eftir það? 
Kannski, mögulega. 
Hvað sem því líður þurfum við að lifa með krónunni einhvern tíma í viðbót. 
Þá held ég að við þurfum að fara að íhuga hvernig við komumst í gegnum næstu örfáu áratugina með krónuna því að hún hefur klárlega þessa galla. 
Ég deili gagnrýninni algjörlega með öllum sem hafa tjáð sig hér um krónuna. 
Hún er stórgölluð, mjög erfitt tól. 
Ég velti fyrir mér hvernig við eigum að koma okkur í gegnum næstu áratugi, vonandi örfáa. 
Virðulegi forseti. Ég þakka spurninguna. 
Ég ætla bara að sjá til með það hvernig ég greiði atkvæði. 
Ég hef ekki myndað mér endanlega skoðun á því enda ætla ég að skoða þetta betur í hv. allsherjar- og menntamálanefnd og sjá til hvort hægt sé að færa rök fyrir því að hér sé verið að banna beinlínis ógnanir. 
Það sem fer í taugarnar á mér við bæði þetta frumvarp og lögin sem það á að breyta er að þar er bannað að hæðast að, það er bannað að gera grín. 
Tjáningarfrelsi á Íslandi er ekki bara skorðað með 233. gr. almennra hegningarlaga a og b heldur er til dæmis samkvæmt 95. gr. bannað að smána opinberlega erlenda þjóð eða erlent ríki, æðsta ráðamann, þjóðhöfðingja þess, fána þess eða annað viðurkennt þjóðarmerki. 
Samkvæmt 125. gr. skal hver sem opinberlega dregur dár að eða smánar trúarkenningar eða guðsdýrkun löglegs trúarbragðafélags sem er hér á landi sæta sektum eða fangelsi allt að þremur mánuðum. 
Mál skal ekki höfða nema að fyrirlagi saksóknara. 
Síðan er það auðvitað 233. gr. sem við erum að tala um hér, a og b, svo er 234. gr. sem er um að hver sem meiðir æru annars manns með móðgun í orðum eða athöfnum og hver sem ber slíkt út skuli sæta sektum o.s.frv. Í 235. gr. segir að ef maður drótti að öðrum manni einhverju því er verða mundi virðingu hans til hnekkis eða beri slíka aðdróttun út varði það sektum eða fangelsi allt að einu ári. 
Í 237. gr. sömu laga segir að ef maður bregði manni brigslum án nokkurs tilefnis varði það sektum þótt hann segi satt. 
Í 240. gr. segir að sé ærumeiðingum beint að dánum manni varði það sektum eða fangelsi allt að einu ári Það er nóg af greinum í almennum hegningarlögum sem eru gerð til þess að vernda allar hugsanlegar útfærslur á öllum hugsanlegum orðstír allra í landinu. 
Mér er spurn: Er ekki markmiðið að allir hafi sömu réttindin? 
Hvers vegna erum við þá með þessa upptalningu? 
Hvers vegna erum við ekki með lögin þannig að hver sem opinberlega hæðist að, rógber, smánar og ógnar manni og svo framvegis án tillits Forseti hringir. til nokkurs skapaðar hlutar sæti refsingu? 
Virðulegi forseti. 
Það er rétt, við eigum eftir að fjalla um málin seinna, þar á meðal stöðu leigjenda, ég hlakka svolítið til þess. 
Hvað varðar orðin um fyrrverandi ríkisstjórn og áætlun hennar um að stíga þetta skref vil ég nefna að þótt ég hafi ekki kosið Framsókn kaus ég ekki heldur neinn annan flokk en minn eiginn, svo að því sé haldið til haga. 
Því ætla ég að reyna að forðast það eftir bestu getu að verja verk einnar eða annarrar ríkisstjórnar. 
Ég skal leyfa þeim að verja sig sjálf ef þau svo kjósa. 
Aðalatriðið er þó þegar kemur að þessu frumvarpi að það er ekki í verkahring ríkisstjórnar að takmarka valdsvið Alþingis. 
Það er í verkahring stjórnarskrár lýðveldisins Íslands. 
Í henni er ein grein, 71. gr., sem fjallar um friðhelgi einkalífsins og á henni erum við ótvírætt að brjóta hér og rökræðum eingöngu hvort við gerum það með réttu eða ekki. 
Það er ekki miklu við það að bæta öðru en því að ef við ætlum að halda stjórnarskrána og ef við ætlum að halda friðhelgi einkalífsins ættum við kannski frekar að líta til þess hvernig við getum bætt stjórnarskrána heldur en að ræða það hvernig við getum gengið aðeins skemur en að taka kostinn sem er aðeins verri. 
Virðulegi forseti. Ég þakka hv. þingmanni fyrir spurninguna. 
Það má spyrja 34 þús. undirskrifara hvort þetta eigi heima í þjóðaratkvæðagreiðslu eða ekki. 
Fyrir mig persónulega er það í reynd nóg en úr því að hv. þingmaður víkur að tæknilegu atriðunum er í raun og veru lítið að segja um tæknilegu útfærsluna fyrr en fólk hefur fundið með sér að það hafi eitthvað að segja um málið. 
Segjum að forseti lýðveldisins mundi neita að skrifa undir, þá yrði fréttin sú að þetta færi í þjóðaratkvæðagreiðslu. 
Þá fyrst mundi myndast sá þrýstingur sem þyrfti til til að umræðan næði því stigi að hægt væri að tala um það sem er kallað tæknileg atriði með viðunandi hætti. 
Að því sögðu skal ég viðurkenna að eins og það er núna er það ekki mjög heppilegt til umræðu vegna þess að enginn hefur séð sér neinn hag í því að kynna sér þessi tæknilegu atriði. 
Það er vegna þess að fólk hefur ekkert val, það hefur ekkert um málið að segja. 
Það hefur bara þennan eina bókstaf eftir fjögur ár og til hvers? 
Til hvers ætti venjulegur maður úti í bæ núna að fara að kynna sér muninn á botnsjávarfiskum og uppsjávarfiskum og öllu þessu? 
Hann hefur enga ástæðu til þess. 
Það er ekki fyrr en ákvörðunin er lögð í hendur þjóðarinnar sem þjóðin fær raunverulega ástæðu til að kynna sér málin þannig að lýðræðið verði virkara og umræðan að öllu leyti betri. 
Virðulegi forseti. Já, ég veit ekki hvort ég eigi að snúa mér yfir í vinstrimannahlutverkið núna eða hvað, ef það þóknast þinginu í þessari ræðu. 
En það má kalla mig það sem fólki sýnist, ég er nú vanur því. 
Það er rétt sem hv. þingmaður nefnir, það eru fleiri stofnanir en Persónuvernd sem þurfa nauðsynlega á fé að halda og nefnir hv. þingmaður sérstaklega Bankasýsluna. 
Það er alla vega brýnt að mínu mati að skera ekki niður í þeim stofnunum sem eru til þess fallnar að veita bankakerfinu svolítið aðhald, vegna þess að það er jú sennilega það eftirlitshlutverk sem hefur klikkað hvað mest, þori ég næstum því að fullyrða, í íslenskri sögu, og vissulega á 21. öldinni, það er engin spurning. 
Nú áttu svo ofboðslega dramatískir hlutir sér stað á 20. öldinni að ég þori ekki alveg að fullyrða um hana en vissulega fer þetta í sögubækur og ég held að hrunið 2008 verði í framtíðinni ef það er ekki orðið það nú þegar að skólabókardæmi um hvað gerist þegar eftirlitið er látið sitja á hakanum. 
Ég kannast svolítið við eitt úr hugbúnaðargerðinni sem ég hef gagnrýnt og það er að okkur vantar meiri tíma til þess að huga að öryggi. 
Það kemur viðskiptavinur og hann er með hina og þessa kröfuna, við uppfyllum þær kröfur en tökum eftir því að það er eitthvert öryggisvandamál sem við þurfum að eiga við. 
En það er ekkert búið að setja neina tíma á það og þá fer verkefnið auðvitað fram úr kostnaðaráætlun, vegna þess að fólk sér ekki fyrir fram hvaða peningar fari í að leysa þetta. 
Ef ég segi við viðskiptavininn að hann þurfi að eyða 30 klukkustundum í að bæta öryggið þá spyr hann sig ekki að því: Hvað væri það versta sem gæti gerst eða hvað er líklegt að gerist? 
Hann spyr: Hvernig græði ég peninga á því? 
Það er kolröng spurning. 
Ef við hefðum árið 2005 spurt okkur að því: Í hvað eiga peningar til Fjármálaeftirlitsins að fara? Og einhver hefði sagt: Ja, það gæti forðað okkur frá gjaldþroti þjóðarinnar, þá hefði það ekki hljómað sérstaklega trúverðugt í þá daga, vegna þess að maður sér ekki framtíðina fyrir. 
Það er þess vegna sem það er svo mikilvægt að svona eftirlitsstofnanir séu í góðu lagi, alltaf. 
Virðulegi forseti. Ég tók andsvarinu ekki sem einhvers konar gagnrýni eða því um líku. 
Þvert á móti tók ég eftir að hann var sammála mér, sem mér þykir mjög vænt um. 
Ég vil bara þakka hv. þingmanni fyrir að taka þátt í umræðunni. 
Ég er sammála hv. þingmanni um það að opnun bókhalds snýst um vilja, snýst mikið til um vilja. 
Það er ekki endilega auðvelt en það snýst mikið til um vilja. 
Ég vil að lokum þakka honum sérstaklega fyrir að leggja fram tillögu sína um að opna bókhald ríkisins og hann getur búist við fullum stuðningi mínum og alls míns þingflokks. 
Virðulegi forseti. Ég tek einnig undir þetta sjónarmið en vil líka undirstrika það með þeim orðum að náttúruvernd er ekki lengur bara hugmyndafræðilegt bitbein. 
Hún er ekki spurning um vinstri og hægri eða hvort við viljum sjá falleg fjöll eða ekki, hún er beinlínis orðin útflutningsvara. 
Okkur ber skylda, jafnvel út frá hörðustu sjálfselskusjónarmiðum, jafnvel ef við viljum fara þangað sem ég er ekki að segja að við eigum að gera, Gripið fram í. til að vernda umhverfið á öllum slíkum forsendum. 
Því er algjörlega sjálfsagt að þjóðin öll, ríkið, sveitarfélög og hver einstaklingur sjálfur, beri ábyrgð á því að vernda náttúruna. 
Það skiptir engu máli út frá hvaða heildarhagsmunum við reynum að nálgast málið, hvort sem það er frá fagurfræðilegum, hugmyndafræðilegum eða hreinlega viðskiptafræðilegum sjónarmiðum, okkur ber að vernda náttúruna. 
Það er algjörlega sjálfsagt að sveitarfélög, ríki og hver einasti Íslendingur leggi sitt af mörkum til að tryggja að það geti gerst. 
Virðulegi forseti. Þörf og góð spurning og mikilvæg. 
Ég hef heyrt þetta líka, að reiknilíkönin taki sinn tíma í það að breytast. 
Ég held að það sé vegna þess að það er bara ekki nógu margt fólk að krukka í þau. 
Ef fólk er að krukka í þau er það væntanlega fólk sem við erum að borga úr ríkissjóði laun til að krukka í þau sem þýðir að við, Alþingi eða ríkisstjórn, þurfum að ákveða að krukka skuli í þau. 
Nýlega var til dæmis háttvirtur Menntaskólinn í Reykjavík afskaplega óánægður með fjárframlögin sem komu til hans og hann reyndi að krukka í þau. 
Hann hefði haft tækifæri til þess og þarna voru margir ungir, snjallir krakkar, ég get lofað því að þar voru forritarar þeirra á meðal og áhugasamt fólk, ekki endilega forritarar heldur fólk sem hefur gaman af því að skoða hluti, bara forvitið fólk, með tíma, áhuga og ástæðu. 
Ef það hefði haft tækifæri og betra tækifæri er ég sannfærður um að það hefði komið með hugmyndir um betrumbætur. 
Það er hárrétt sem hv. þingmaður bendir á, það þarf alltaf að endurskoða svona líkön. 
Þetta eru jú vélheilar í raun og veru og koma ekki í stað gildismats, koma ekki í stað dómgreindar manneskju. 
Það verður aldrei, vonandi ekki. 
Þess heldur er mikilvægt að við höfum nóg af fólki með dómgreind og skilning til að vera sífellt að endurskoða líkönin. 
Ef þau eru bara aðgengileg þeim sem vinna með þau er næstum því öruggt að mínu mati, jafnvel hjá einkaaðilum hugsanlega, að þau sitji bara eftir og uppfærist ekki í takt við tímann. 
Því mikilvægara er að opna þau eftir fremstu getu og leggja fókus í að gera þau gegnsærri og aðgengilegri almenningi. 
Það er einn lokapunktur um gegnsæi sem mig langar að benda á sem er sá að gegnsæi kemur ekki sjálfkrafa. 
Það er ekki eins og ríkið hafi fyrir því að fela gögnin, það kostar vinnu og tíma að gera hlutina gegnsæja, þess vegna þurfum við að setja fókus á það til þess að af því verði. 
Það þarf enga spillingu, það er nóg að gera ekki neitt. 
Virðulegi forseti. Ég þakka spurninguna. 
Ég veit ekki alveg hvernig ætti að vinna þetta tiltekna frumvarp frekar vegna þess að það er svo, nú vantar mig aftur íslenska orðið fyrir„ brutal“ frumvarpið tekur einfaldlega út gömlu lögin. 
Það sem ég hefði viljað sjá hérna er nefndarvinna um hvað það er í nýju lögunum, nr. 60/2013, sem við getum haldið þrátt fyrir að hafa áfram lögin frá 1999. 
Það hefði verið einhvers konar sáttaumleitun. 
Það hefði verið einhvers konar framþróun. 
Ég hef sérstaklega nefnt 8. gr. og líka 11. gr. sem eru í stefnu okkar pírata og ég sé ekki hvers vegna ekki mátti hafa þær með. 
Það fyrsta sem hefði mátt spyrja að er hverju ríkisstjórnin getur lifað með. 
Hún hlýtur að geta lifað með 8. gr. sem fjallar um að byggja ákvarðanatöku á vísindalegum grunni. 
Það getur ekki verið að einhver vilji byggja á óvísindalegum grunni. 
Það getur ekki verið. 
Því velti ég fyrir mér hvort við hefðum ekki getað farið í gegnum hverja grein og sagt: Allt í lagi, við getum lifað með þessu, atvinnulífið fer ekki í klessu með þessu o.s.frv. Það hefði þá alla vega verið hægt að hafa það með. 
Hver veit, kannski hefði verið góð hugmynd að setja það í nefnd og spyrja: Hvað af þessu virkar ekki? 
Ég velti fyrir mér hvað gæti verið verra en þetta tilfelli. 
Ég á mjög erfitt með að ímynda mér hvernig væri hægt að vinna þetta verr en einfaldlega svona, með því að afnema gömlu lögin og láta ekkert koma í staðinn, hunsa alla fyrri vinnu, að því er virðist, leiðrétti mig hver sem betur getur. 
Ég hefði viljað sjá eitthvað standa eftir. 
Það eru vissulega hlutir þarna sem geta ekki verið umdeildir, sérstaklega 8. gr. en líka ábyrgðarákvæðið um kostnað. 
Ef fólk hefði farið að ræða frumvarpið í nefnd, sem verður væntanlega gert, á ég bágt með að sjá hvernig fólk hefði getað verið með einhver rök gegn þessu. 
Virðulegi forseti. Sú var tíðin að ég var ægilega mikið á móti þrepaskiptu skattkerfi og þegar talað er um skattkerfi er alltaf sagt að þeir sem þéna meira eigi að borga meira og ég sé ekki betur en að allir séu sammála því. 
Svo er kannski spurning hvort það eigi ekki að vera sama prósenta fyrir alla. 
Síðan vex maður úr grasi og þroskast aðeins og maður lærir það fyrr eða síðar að svona kerfi þar sem er bara eitt skattþrep eru ekki það algeng og til dæmis í Bandaríkjunum eru sjö þrep í tekjuskattskerfinu, og seint fer maður nú að kalla Bandaríkin háttvirt einhverja sósíalistaparadís. 
Af fordæmum í heiminum þykir mér augljóst að þetta er alla vega eðlilegt. 
Sömuleiðis get ég sagt að ég hef yfirleitt verið millitekjumaður sem forritari og ég hef aldrei séð neina ástæðu til þess að grenja yfir einhverri örlítið hærri prósentu sem þar að auki leggst bara ofan á tekjur sem fara yfir ákveðin mörk. 
Mér hefur aldrei þótt ástæða til að grenja yfir því og furða mig í raun og veru stundum á því hvernig fólki getur fundist þetta sérstaklega mikilvægt, hvort það borgi 40<percent/> eða 46<percent/> þegar það er þó með nógu miklar tekjur til þess að bæta það upp. 
Vill maður ekki leggja eitthvað til samfélagsins? 
Það er það sem ég spyr mig oft að. 
Hvað varðar skuldamálin nú brann ég alveg á tíma og það sem Lars Christensen sagði, þá er ástæða fyrir því að við píratar lofuðum ekki svona skuldalækkunum í kosningabaráttunni. 
Það var vegna þess að við sáum ekki fram á hvernig væri hægt að gera það með skynsamlegum hætti. 
Nú hef ég séð þessar hugmyndir og það eina sem ég vil í rauninni segja um þessi skuldamál er að ég vona að aðgerðirnar heppnist vel. 
Ef ég væri einráður sem ég vona að ég verði aldrei eða neinn annar ef út í það er farið hefði ég sett á svona bankaskatt og ég hefði notað hann til að borga niður skuldir ríkissjóðs vegna þess að ég tel það vera eitt af mikilvægustu málefnunum. 
Ef þessir ægilega miklu peningar eiga að koma þaðan þá held ég að það væri hægt að nota þá í það, ég held að það væri skynsamlegra. 
Að sama skapi hef ég lofað, eða ekki lofað heldur hef ég sagt að ég mun ekki standa í vegi fyrir þessum aðgerðum og því er ekkert eftir nema að bíða og vona. 
Virðulegi forseti. Mér líst vel á þetta almennt, ég er almennt ekki hrifinn af tollum. 
Mér finnst málflutningur hv. þm. Guðlaugs Þórs Þórðarsonar mjög sannfærandi af öllum þeim rökum sem hér voru tíunduð. 
Ég velti hins vegar fyrir mér hagfræðilegri spurningu sem varðar viðskiptajöfnuð. 
Ég óttast að með þessu versni viðskiptajöfnuðurinn enn þá meira. 
Hann er núna jákvæður, skilst mér, en stefnir í að hann verði fyrr eða síðar aftur neikvæður og ég óttast að þetta annars fína framtak geri einhvern usla í þeim efnum. 
Ég velti fyrir mér viðbrögðum hv. þingmanns við því. 
Virðulegi forseti. Ég biðst forláts á því að hafa ekki verið mjög nákvæmur en það var vegna þess að mig langaði til að leiða umræðuna yfir í eitthvað aðeins lausnamiðaðra, með fullri virðingu og þótt ég taki undir ræðu hv. þingmanns sem hann hélt áðan, a.m.k. það sem ég man eftir. 
Ég var sérstaklega sammála hv. þm. Ragnheiði Ríkharðsdóttur um umræðuformið, þá stöðu við erum hér í og hvers vegna við erum að funda langt fram á kvöld í gær, hvers vegna við erum að karpa um það hver sé í þingsal og hver sé að hlusta á það sem heyrist í sjónvarpinu eða á netinu eða hvaðeina, en ítreka að það var ekki þangað sem mig langaði að leiða umræðuna. 
Ég vildi bara nefna það til að það væri einhvers staðar staðfest á netinu. 
Virðulegi forseti. Ég tek bara undir með hv. þingmanni. 
Þessar tölur stungu líka svolítið í augu þegar ég renndi yfir þetta á sínum tíma 20-50 milljónir, mér finnst þetta ekki neitt óskapleg upphæð. 
Þetta er hús, ekki einu sinni stórt hús, í Gerðunum, þetta er ekki mikill peningur fyrir sveitarfélög landsins, hvað þá ríkið. 
Ef sveitarfélögin gætu ekki borið þennan kostnað mætti alveg leggja til að ríkið borgaði þetta bara sjálft eins og ég segi. 
Þetta er ekki há upphæð þegar kemur að ríkisrekstrinum. 
Það er reyndar erfitt að finna lægri upphæðir, verð ég að segja. 
Ef maður lítur yfir fjárlög eru þau talin í milljónum, það er ekki talin 1,1 milljón eða 1,9 milljónir, það eru bara 1 milljón eða 2 milljónir vegna þess að það tekur því ekki að brjóta tölurnar meira niður. 
Að tala um 20-50 milljónir sem einhver rök gegn þessum gömlu lögum er hlægilegt með fullri virðingu fyrir þingheimi öllum. 
Virðulegi forseti. Mér skilst að vitað sé hvaða upplýsingar þarf til að reikna þessi gjöld. 
Mér skilst að vitað sé hvað vantar upp á. 
Mér skilst að það hafi verið hægt úr nefndinni, án þess að ég sé í þeirri nefnd sjálfur, að vega upp á móti þessu í gegnum tekjuskattinn. 
Hv. þingmaður má endilega leiðrétta mig ef ég fer með rangt mál. 
Ef við ætlum að miða við hvað reksturinn þolir held ég ekki að hv. þingmaður vilji endilega fara þá leið vegna þess að mér skilst líka að hægt sé að ganga nokkuð lengra. 
Við skulum ekki tala um það í bili heldur um hvernig þetta mál hefur verið sett á dagskrá án tillits til vilja þjóðarinnar og til dæmis þess hvað reksturinn þolir. 
Það sem ég vildi ekki stinga upp á við hv. þm. Pál Jóhann Pálsson er að við miðum þetta einfaldlega við hvað ríkissjóður þolir. 
Það sem ég var að minnast á, það sem ég meinti er að ekkert okkar býr við sanngjarna skattlagningu núna, en það er engu sanngjarnara að börn og barnabörn okkar borgi fyrir það sem við höfum eytt, ýmist með því að minnka tekjur, auka útgjöld, með hruninu eða hvaða útgjaldaliðir það svo sem eru sem bera ábyrgð á núverandi fjárrekstri ríkisins. 
Við stöndum frammi fyrir því að annaðhvort munum við borga þetta, og með okkur á ég við þessa kynslóð, okkar kynslóð, þá sem eru lifandi núna, eða þeir sem koma næst. 
Það eru bara þeir tveir valmöguleikar í boði. 
Akkúrat núna er ekkert hægt að lækka skatta eða gjöld á sjávarútvegi út frá þeim forsendum að reksturinn þoli það ekki eða þetta sé ekki nógu sanngjarnt. 
Auðvitað er það ekkert sanngjarnt. 
Núverandi kringumstæður bjóða ekki upp á það. 
Við þurfum að borga skuldir okkar. 
Við þurfum að laga fjárhag ríkisins áður en við förum að hygla sjávarútveginum vegna þess að hann þolir meira. 
Hann þolir meira, er það ekki? 
Virðulegi forseti. Ég segi bara í hreinskilni að ég hef ekki ákveðið endanlega hvort ég muni styðja það mál eða ekki. 
Mig langar rosalega til að styðja það en spurningin sem ég spyr mig er alltaf: Getum við og eigum við að fá það lánað? 
Ég veit það ekki. 
Ég þyrfti að ræða það við samflokksmenn mína og helst auðvitað fólkið sem ég ráðfæri mig helst við, sem er svokölluð grasrót Pírata. 
Helst mundi ég vilja hafa þetta þannig að þessu væri stillt upp í reiknilíkan á netinu og maður gæti togað til sín litla levera hér og þar og reiknað út hvernig væri best að gera þetta. 
Ég geri mér grein fyrir því að það er ekki raunhæft endilega í raunveruleikanum en ég held að miklu fleiri mundu taka þátt í slíkum ákvarðanatökum ef það væri auðveldara og skýrara og kannski skemmtilegra sem er mikilvægt. 
Í tölvuleikjum er þetta voða lítið mál en þar er líka allt í litum og skemmtilegra. 
Ef þessu væri frekar þannig háttaði að fólk gæti nálgast fjárlögin og stillt liði eftir eigin höfði held ég að hægt væri að ná lýðræðislegri umræðu um fjárlögin. 
Þá þyrfti ég ekki að standa hér og útskýra hvort ég sé með eða móti þessari annars góðu hugmynd. 
Virðulegi forseti. Ég þakka spurninguna. 
Þetta er spurning sem við hefðum jafnvel átt að spyrja okkur að strax í vor þótt ég geri mér grein fyrir því að aðstæður hafi kannski ekki endilega leyft það. 
Það er alltaf hægt að leiðrétta mistök, er það ekki? 
Hv. þm. Unnur Brá Konráðsdóttir spyr hvað hafi ekki verið bent á. 
Ja, það er til dæmis sú leið að leita að upplýstu samþykki þeirra sem taka þátt í þessari gagnasöfnun. 
Eitt af vandamálunum við frumvarpið er það að markmiðið er í það minnsta tvíþætt, annars vegar það að afla upplýsinga um skuldara til að hjálpa þeim að leysa sín vandamál og hins vegar almennt til hagskýrslugerðar til að yfirvöld viti hvað þau eru að gera í stuttu máli. 
Bæði markmiðin eru mjög göfug en það eru mismunandi aðferðir sem samkvæmt stjórnarskrá er leyfilegt að fara. 
Ef við ætlum að leysa þann vanda að hagskýrslurnar okkar séu ekki nógu skýrar ættum við í raun ekki einu sinni að tala um persónugreinanleg gögn til að byrja með. 
Þau koma inn í málið þegar við förum að tala um skuldavanda heimilanna og þá neyð sem krefst þess að við söfnum umræddum upplýsingum. 
Hér eru því í raun tvö upplýsingasöfnunarmál í einum pakka. 
Þegar kemur að skattframtölunum ég hef það nú bara eftir nefndum lækkun á höfuðstól húsnæðislána að skattframtölin nægi plús einhverjar upplýsingar aðrar sem þær hafi. 
Ég sel það ekki dýrara en ég keypti það en það er bara eitt dæmi um að við vitum ekki einu sinni nákvæmlega hvaða upplýsingar við viljum til að leysa nákvæmlega hvaða markmið en ég hef það eftir þeirri nefnd. 
Virðulegi forseti. Ég þakka spurninguna. 
Svarið er í stuttu máli: Nei, ég hef ekki skoðað það sérstaklega en ég vænti þess að upphæðin sem komi inn í ríkissjóð sé tiltölulega sambærileg því sem upprunalega var markmiðið að hala inn. 
Ég geri ráð fyrir því. 
Eins og ég segi hef ég ekki rannsakað það sérstaklega. 
Svo erum við píratar þrír þingmenn að díla við níu nefndir þannig að maður kemst ekki alltaf í áheyrnina í fjárlaganefnd, því miður, sérstaklega þegar mál eru í hv. velferðarnefnd sem krefjast athygli út frá sjónarmiðum um friðhelgi einkalífs o.fl. Ég hef ekki getað lagst yfir þessi mál jafn mikið og ég hefði kannski viljað. 
Svona almennt séð, hvað varðar sjónarmið mín gagnvart því að rukka sjúklinga, er ég á móti því. 
Mér finnst það vægast sagt óþægilegt, mér finnst siðferðislega vafasamt að rukka eitthvað slíkt. 
Ég er á móti því. 
Svo er hitt sem kemur alltaf í andlitið á manni, sem er bölvanleg staða ríkissjóðs. 
Eins og ég nefndi í ræðu minni áðan hefur stærðfræðin ekki tilfinningar, tölurnar hafa ekki samkennd. 
Þetta er nokkuð sem ég á stundum í vandræðum með að mynda mér skoðun á þegar kemur að fjárlögum. 
En eins og ég nefndi þá er ég, þegar kemur að legugjaldinu og nýjum gjöldum og nýjum sköttum og því um líku, alltaf sérstaklega á varðbergi vegna þess að það er svo bölvanlega erfitt að losna við slíkt þegar því hefur verið komið á. 
Fé er jú fíkn, peningar eru vanabindandi hvernig sem þeir koma inn. 
Virðulegi forseti. Ég þakka hv. þingmanni kærlega fyrir svarið. 
Ég hlakka til að skoða þetta aðeins betur. 
Til að árétta hvað ég átti nákvæmlega við er það ekki bara það að öryrkjar og atvinnulausir fái ekki desemberuppbótina, jafnvel þótt það væri bara til að borga reikningana, það er ekki punktur minn, heldur að við undanskiljum þau í raun og veru frá því að taka þátt í jólunum, að taka þátt í þessari trylltu góðmennsku sem maður vonar að jólin snúist um. 
Hv. þingmaður var í ríkisstjórn á síðasta kjörtímabil. 
Því meira sem ég skoða þetta fjárlagafrumvarp, því meira undrandi verð ég á því að það hafi tekist að skera þó þetta mikið á hallann sem myndaðist í kjölfar hrunsins. 
Nú veit ég að það var farin svokölluð blönduð leið, það er leið tekjustyrkingar eða skattahækkana og niðurskurðar, eins óþægilegt og það er, sérstaklega fyrir vinstri stjórn. 
Ég vil hrósa hv. þingmanni fyrir að hafa þó haft kjarkinn til að takast á við þau verkefni því að það er sennilega erfiðast fyrir Vinstri græna og Samfylkinguna af öllum flokkum að þurfa að gera það sem þurfti að gera. 
Ég velti fyrir mér hvort það séu einhver nánari fræði á bak við það hvernig þetta var gert. 
Þrátt fyrir þau vandamál sem að okkur steðja núna finnst mér árangurinn ótrúlegur miðað við það sem við horfðum framan í á sínum tíma. 
Hv. þingmaður nefndi með útlendinga í námi hér að þetta gæti borgað sig fyrir okkur. 
Ég er því sammála en þá fer ég einmitt að velta fyrir mér langtímafjárfestingum. 
Af hvaða helstu aðferðum tekur hv. þingmaður mið þegar taka þarf ákvarðanir um fjárútlát til langtímafjárfestinga á borð við nám eða eins og ég mundi segja lýðræðisumbætur sem ég tel svolítið áhugaverðan vinkil? 
Nú hef ég ekki meiri tíma, en hvaða fræði eru það helst sem hv. þingmaður mundi taka til við ákvörðun Forseti hringir. um langtímafjárfestingar? 
Virðulegi forseti. Ég þakka spurninguna, um hvar á ásnum þessi pólitík sé. 
Hvað varðar skattþrepið sérstaklega, miðþrepið á tekjuskattinum, þótti mér alltaf svolítið sérstakt að það væri á miðþrepinu en ekki alla vega á lægsta þrepinu vegna þess að það er svona hefðbundin hægri skattalækkun innan gæsalappa og það væri eitthvað sem ríkisstjórnin gæti þá kannski stært sig af en getur það eiginlega ekki því að hún varðar bara milli- og efri tekjur, sem mér finnst mjög skrýtið persónulega. 
Sömuleiðis fer hv. þingmaður réttilega inn á það, ég meina, getum við ekki kallað þetta skattlagningu, þær aðgerðir sem varða heilbrigðiskerfið? Vegna þess að auðvitað þurfa þessir peningar einhvers staðar að koma. 
Og þá er spurningin: Hvern eigum við að skattleggja? 
Er það ekki þannig að sjúklingar taka þátt í markaðnum? 
Þurfa ekki sjúklingar líka að versla inn hitt og þetta? 
Er þá ekki mikilvægt að lækka skatta eða gjöld á þá sama hvort það eru gjöld fyrir það að fá tekjur eða gjöld fyrir það leggjast inn á sjúkrahús? 
Lendir það ekki á sama stað hagfræðilega? 
Ég hefði haldið það. 
Þess vegna skil ég ekki alltaf alveg þessa lógík hjá svokölluðum hægri mönnum að lækka skatta eins og það séu trúarbrögð frekar en spurning um hvað sé skynsamlegast. 
Hv. þingmaður spurði mig um afstöðu mína gagnvart þessum gjöldum, ég á móti þeim og vil segja hvers vegna. 
Það er vegna þess að ég hélt í barnaskap mínum að það væri komið á hreint að við vildum hafa sterkt miðlægt heilbrigðiskerfi. 
Ef ég spyr menn úti í bæ: Hvers vegna erum við með ríki umfram það sem Bandaríkjastjórn er með? Þá segja þeir: Vegna þess að ég vil hafa almennilegt heilbrigðiskerfi. 
Mér finnst það algjörlega skýrt að þjóðin lítur á það sem algjört forgangsatriði þegar kemur að útgjöldum ríkissjóðs að heilbrigðiskerfið sé í góðu lagi. 
Þess vegna furða ég mig á því í raun og veru að gengið sé svona langt. 
Ég hef ekki meiri tíma en held kannski áfram í seinna andsvari. 
Virðulegi forseti. Þetta er mjög áhugaverð umræða og mér þykir alveg kominn tími til að við ræðum aðeins þennan blessaða ás og sérstaklega þá í hverjum málaflokki fyrir sig vegna þess að eins og við höfum nú bæði nefnt, ég og hv. þingmaður, er ekki alltaf alveg ljóst hvort við erum að tala um eitthvað hægri sinnað eða vinstri sinnað. 
Það má svo sem alveg kalla þessar gjaldtökur hægri sinnaðar fyrir mér en ég skildi þetta aðeins öðruvísi. 
Ég skildi þetta þannig að hægrið vildi minnka útgjöldin og lækka tekjurnar og að vinstrið vildi hækka útgjöldin og hækka tekjurnar á móti. 
Gripið fram í: Svo er það praxísinn Já, svo er það alls konar praxísinn og jafnvægið þar á milli, það fer eftir því hvað verið er að tala um o.s.frv. En mér finnst þetta einhvern veginn vera það versta úr báðum hugmyndum. 
Þarna er verið að leggja skatt á stofnun sem á síðan ekki að í staðinn fyrir að skera niður hjá henni, ég átta mig ekki alveg á þessu. 
Ef ég mundi kalla mig hægri mann bara svona til að hjálpa til í umræðunni, eða hvað svo sem það á að gera, þá er ég ekki viss um að ég yrði sáttur við það heldur ef ég tryði því að hér ætti ekki að vera sterkt heilbrigðiskerfi. 
Ég trúi því auðvitað ekki, ég tel að hér eigi að vera sterkt heilbrigðiskerfi og vil segja það fyrst ég er svona ofboðslegur pírati að það er svo sem ekki endilega mín afstaða, þess sem hér stendur, að ákvarða það heldur eru það ákvarðanir þeirra sem kjósa í landinu, nefnilega þjóðarinnar. 
Og aftur finnst mér frá lýðræðisvinkli vera svo mikilvægt að við stöndum vörð um heilbrigðiskerfið, af lýðræðisástæðum, burt séð frá því hvað okkur finnst um það í þessari pontu hvort þetta sé góð eða slæm hugmynd. 
Við ættum að spyrja þjóðina um gildismat hennar því að það er þaðan sem við fáum valdið. 
Ég hef sagt stundum að mér finnist varla taka því að fara í einhverjar skoðanakannanir á þessu vegna þess að gildismatið er skýrt og vilji þjóðarinnar er algjörlega skýr í málinu. 
En ég furða mig á þessum gjöldum og vildi helst að þau færu og ég ætla bara að skora á hæstv. ríkisstjórn að endurskoða þessa hugmynd alfarið, bæði komugjöldin og legugjöldin. 
Virðulegi forseti. Ég get eiginlega bara talað fyrir mig í þessu efni en fyrir mér vakir fyrst og fremst að sannfæra hið háa Alþingi um að leggja þetta mál til hliðar í bili og taka það aftur upp á haustþingi og þá með betri undirbúningi hv. allsherjar- og menntamálanefndar. 
Að því sögðu, ef þetta mál á að fara áfram þykir mér greinilegt að það er ekki tilbúið og nóg að tala um. 
Í því ljósi er alveg sjálfsagt að ræða það aftur og áfram í nefnd til að reyna að finna þá eitthvað til að gera það skárra. 
Persónulega hef ég enga trú á því. 
Ég held að hvíla þurfi málið, við þurfum að byrja upp á nýtt og íhuga aðrar leiðir alveg frá grunni. 
Ég hef ekki trú á þessu frumvarpi. 
Virðulegi forseti. Í stuttu máli tek ég heils hugar undir að þingið eigi að nýta þau tól sem því eru góðfúslega gefin til að móta frumvörp og lagasetningu. 
Ég hef þó áhyggjur af öllu sem við gerum hér í þinginu vegna þess að mér finnst meiri hlutinn alltaf ráða förinni, sama hvað gerist. 
Þess vegna er í þingsályktunartillögunni sem hv. þm Pétur H. Blöndal lagði fram ásamt mér og öðrum skorað á ríkisstjórnina, það virðist ekkert annað hægt en að skora á hana sem er einn af sorglegri vanköntum á kerfinu sem við búum við og vonandi er hægt að gera eitthvað til að breyta því í framtíðinni. 
En þangað til það atriði verður meira í deiglunni og fólk er farið að taka vandamálið alvarlega er algjörlega sjálfsagt að þingið, og allar háttvirtar nefndir þess, nýti það frumkvæði sem það hefur. 
Á móti kemur þó að þegar allt kemur til alls ræður meiri hlutinn öllum nefndum, alla vega langflestum þeirra, og í sjálfu sér er lítið við því að gera. 
En ég tek heils hugar undir að háttvirtum nefndum og þinginu beri að nota tólin sem til eru til að hafa áhrif. 
Virðulegi forseti. Ég þakka hv. þingmanni kærlega fyrir spurningarnar. 
Ég þori ekki að fullyrða nákvæmlega enn sem komið er hvað þurfi að gera við fjárlögin til að gera þau sem aðgengilegust. 
En ég skal kannski svara þeirri spurningu betur á næsta ári þegar ég hef farið í gegnum þessa eldraun einu sinni, að pæla í fjárlögum, og vissulega eftir tvö ár og algjörlega eftir þrjú. 
Ég þori bara ekki að fullyrða það hér og nú, ég þyrfti að hafa meiri reynslu til að meta það. 
Svo er hitt, að það er kannski ekki þingmannsstarf að meta hversu mikið mál það væri. 
Það væri nær lagi að ráða eitthvert sérfræðingatreymi til að áætla það. 
Því meira sem ég læri um fjárlögin, því betur skil ég hvað ég skil þau lítið. 
Það er alltaf eitthvað nýtt að koma fram sem ég hafði ekki pælt í, sérstaklega núna nýlega með markaðar tekjur sem ég taldi mig hafa bestu skoðunina á, en nú er ég ekki 100<percent> viss lengur vegna þess að ég missti af einhverju sem ég skildi ekki þar áður. 
Hvað varðar reiknilíkönin og þess háttar eru þau tvö sem ég hef rekist á hér á þingi. 
Það er reiknilíkanið sem notað er í heilbrigðiskerfinu og reiknilíkan sem er notað fyrir menntaskóla. 
Þetta kom fram á fundi háttvirts Menntaskólans í Reykjavík þegar fulltrúar hans komu á fund hv. allsherjar- og menntamálanefndar og útskýrðu áhyggjur sínar og töluðu um að þau hefðu ekki einu sinni aðgang að reiknilíkaninu sem var notað til að reikna út fjárframlög til MR. 
Þau höfðu þó spurst fyrir um nokkrar forsendur og höfðu einhverja hugmynd um það. 
Ég hefði kosið að þau gætu flett þessu upp á netinu og séð þá hvað vantaði og hvað vantaði ekki, eða niðurhalað einhverjum hugbúnaði, hvernig sem það væri útfært. 
Það er svo sem aukaatriði hvernig það er útfært nákvæmlega, svo lengi sem það er aðgengilegt öllum, svo lengi sem fókus er á því. 
Nú man ég hreinlega ekki seinustu spurninguna. 
Þær voru þrjár, er það ekki? 
Eða voru það bara þessar tvær? 
Ég er að minnsta kosti búinn að svara tveimur. 
VBj: Nei, ég var að spyrja hvort Forseti hringir. 
Já! Ég held það, ég held að sagan hafi meira að segja sýnt það vegna þess að um leið og gögnin voru opnuð á seinasta kjörtímabili, á gogn.island.is, varð strax til áhugi og núna er fólk að nota þær upplýsingar. 
Ég tel því söguna sýna það alveg ótvírætt að fólk hafi meiri áhuga á því og betra tækifæri til að nýta þau gögn þannig að enn aðrir hefðu áhuga. 
Forseti hringir. 
Forseti SJS: Forseti verður að biðjast velvirðingar á að tímastjórnin fór hér nokkuð úr skorðum. 
Við sáum til þess að hv. ræðumaður fékk þann tíma til svara sem hann þurfti og reyndar rúmlega það. 
Virðulegi forseti. Ég vil þakka hv. þm. Pétri H. Blöndal fyrir afskaplega skemmtilega spurningu. 
Það sem gerðist í nefndinni þá vænti ég þess fastlega að hv. þingmaður meini nefndarfundinn sem haldinn var eftir þingfund á fimmtudag var að við í minni hlutanum stungum upp á því að málið yrði tekið upp á haustþingi og við mundum frekar ræða aðrar útfærslur, svo sem þær sem hv. þingmaður spyr út í. 
Við gætum þá átt það starf sem virðist ætla að eiga sér stað hér og sem ég vil þakka hv. þm. Pétri H. Blöndal kærlega fyrir að taka þátt í. 
Það var fellt með meiri hluta og þar með var fundinum lokið. 
Það er það sem gerðist í nefndinni. 
Hvort það heitir að tefja eða ekki þá finnst mér verið að rugla aftur saman þessu tvennu, hvenær verði lagt í aðgerðir hæstv. ríkisstjórnar annars vegar og hins vegar hvenær athugaðar verða einhverjar niðurstöður þannig að hægt sé að breyta ferlinu, væntanlega eftir á. 
Það er einfaldlega ekkert neyðartilfelli og það er allt í lagi að þær tölur komi fram aðeins seinna en aðgerðir stjórnvalda. 
Þannig er planið ef maður skilur þetta rétt. 
Hvað varðar svarhlutfallið er ég sammála hv. þm. Pétri H. Blöndal ef um er að ræða almenna hagskýrslugerð. 
Þá er ég algerlega sammála því að svarhlutfallið skipti verulegu máli sem og hvaða hópar hafa tilhneigingu til þess að svara. 
En þegar kemur að markvissum aðgerðum sem eru ætlaðar hópi sem á við ákveðið tiltekið vandamál að stríða sé ég ekki þörf á því að hafa þessar tölur yfir allan hópinn. 
Það er það sem ég skil ekki. 
Ef við ætlum að ráðast á þetta eina vandamál, þetta neyðarástand, skuldavanda heimilanna, skil ég ekki alveg hvernig upplýsingar um mig, þann sem hér stendur, koma þeirri tölfræði við. 
Virðulegi forseti. Ég vil þakka hæstv. menntamálaráðherra fyrir að taka þátt í umræðunni og bjóða honum þjónustu Pírata við það í allsherjarnefnd að hjálpa til við að lýðræðisvæða þetta ferli eftir bestu getu. 
Mér sýnist að hæstv. menntamálaráðherra hafi ekki mikla trú, eða nokkra, á því að hægt sé að lýðræðisvæða ferlið á nokkurn hátt. 
Eftir því sem ég best fæ skilið telur hæstv. menntamálaráðherra það í reynd vonlaust að lýðræðisvæða ferlið og segir það með þeim orðum að alveg sama hætta sé á pólitík með valnefnd. 
Mér þótti líka athyglisvert að hlusta á hv. þm. Pétur H. Blöndal tala um að auðvitað verði RÚV alltaf pólitískt fyrirbæri, enda undirstrikar það ákveðinn hugsunarhátt sem er slíkur að Ríkisútvarp eigi einfaldlega að vera pólitískt, eða kannski getum við kallað það lýðræðislegt. 
Þá skulum við líka vinna saman í allsherjarnefnd að því að gera þetta eins lýðræðislegt og gagnsætt og mögulegt er og til þess eru margar leiðir. 
Við píratar munum glaðir halda í hendurnar á hv. sjálfstæðismönnum í átt að meira lýðræði. 
Það er minnsta málið og við höfum gaman af því ef eitthvað er. 
Síðast en ekki síst um samsæriskenningar. 
Í fyrsta lagi er samsæri auðvitað lagatæknilegt orð. 
Mig langar að minna alla á að samsæri eru gerð mjög reglulega, Watergate-skandallinn var samsæri, en þegar þau er uppgötvuð og sönnuð eru þau venjulega ekki kölluð samsæri heldur hneyksli. 
Það er til dæmis ekki samsæriskenning að Davíð Oddsson sé ritstjóri Morgunblaðsins, það er staðreynd. 
Hann er umdeildasti og áhrifamesti stjórnmálamaður seinni tíma á Íslandi og hann er ritstjóri Morgunblaðsins. 
Þetta er hugsunarhátturinn. 
Þetta er pólitík. 
Virðulegi forseti. Ég vil þakka hv. þm. Pétri H. Blöndal sérstaklega fyrir að taka þátt í þessari umræðu því að það hefur skort svolítið á að við tökum efnislega umræðu einmitt um þessi málefni. 
Það eru fá málefni sem standa nær hjörtum okkar pírata en friðhelgi einkalífsins og tjáningarfrelsi, þessi gömlu góðu borgararéttindi sem við tökum sem sjálfsögðum hlut. 
En núna getum við ekki tekið þeim sem sjálfsögðum hlut. 
Því langar mig frekar að svara spurningu hv. þm. Péturs H. Blöndals um hvað persónuvernd er. 
Hún er hérna, hún er hérna í pontunni að reyna að stoppa ágang á friðhelgi einkalífsins, að hindra það að sífellt verði gengið lengra. 
Þó að ég kunni vel að meta svar hv. þm. Péturs H. Blöndals þá skil ég ekki enn þá, kannski vegna fávisku minnar, hvar þetta á að enda. 
Virðulegi forseti. Mig langar að spyrja einnar spurningar. 
Við gætum þrætt um hvort hér sé verið að skerða tjáningarfrelsi. 
Ég hef tekið eftir því að á okkar indæla landi er fólk hlynnt takmörkunum á tjáningarfrelsi. 
Venjulega lítur það ekki á það sem skorður á tjáningarfrelsi vegna þess að öll viljum við hafa tjáningarfrelsi nema þegar við viljum það ekki og það hefur komið í ljós að það er frekar oft sem við viljum það ekki. 
Við viljum það ekki ef við sjáum fram á að hugsanlega geti einhver manneskja orðið móðguð. 
Það má ekki móðga neinn á þessu blessaða landi samkvæmt landslögum. 
Hér er vissulega verið að útvíkka takmörk á tjáningarfrelsi. 
Það getur ekki verið eitthvað sem við þurfum að rökræða. 
Gripið fram í. 
Það hlýtur að vera staðreynd. 
Við getum réttlætt það og sagt að kannski sé hægt að réttlæta takmarkað tjáningarfrelsi. 
Gott og vel. 
En takmarkanir á tjáningarfrelsi eru það samt. 
Spurningin sem mig langar að bera undir hæstv. innanríkisráðherra er: Hvernig lög, að mati hæstv. ráðherra, væri ekki hægt að banna, samkvæmt stjórnarskrá? 
Að gera grín að einhverju? 
Virðulegi forseti. Ég þakka hv. þingmanni svarið. 
Nú geri ég mér grein fyrir að það eru mismunandi hópar, svo sem mismunandi tekjuhópar, sumt fólk er í skóla, annað fólk er í vinnu o.s.frv., mismunandi hópar eru í samfélaginu vissulega. 
En það sem ég skil ekki er hvers vegna við þurfum upplýsingar um fólk sem á ekki við neinn skuldavanda að stríða, eins og til dæmis um mig persónulega. 
Ég er með verðtryggt lán, ég á íbúð, ég er ekki í neinum vandræðum, sá mér ekki þörf á að kjósa Framsókn með fullri virðingu, og skil ekki hvers vegna þarf mínar upplýsingar til að laga skuldavanda annarra sem þó eiga um sárt að binda. 
Þá langar mig að spyrja: Það er ekkert sem bannar Hagstofunni að fara vægari leiðir. 
Telur hv. þingmaður að Hagstofan muni fara vægari leiðir en að safna öllum upplýsingum sem Hagstofan getur? 
Virðulegi forseti. Það er ekki mikið þarna sem ég er ósammála, reyndar ekki neitt sem ég tók eftir sérstaklega. 
Til þess að vera aðeins vægari á því sem virðist sjálfsagt vera svartsýni vil ég bjóða smávon. 
Þegar ég byrjaði að taka þátt í starfi Pírata um mitt seinasta ár hvarflaði ekki að mér eina sekúndu að við mundum vinna. 
Ég gerði það samt vegna þess að ég trúi á bjartsýni, ég trúi á von. 
Ég hef fulla trú á því að þegar maður starir inn í svartnættið eigi maður samt að halda áfram með þá litlu von sem maður hefur. 
Stundum tekst það, ekki alltaf. 
Ég er sammála þar, við þurfum bjartsýni, við þurfum von. 
Ég tel okkur hafa hvort tveggja. 
Þá þurfum við líka að geta starað út í svartnættið þegar svo ber undir. 
Það er eiginlega ekkert sem ég er mótfallinn. 
Ég er hlynntur þessari tillögu. 
Ég er hlynntur því að ríkið fari í þá vinnu að reyna að finna út úr því hvernig í ósköpunum þessi króna eigi að ganga hérna vegna þess að klárlega gengur hún ekki með klassískum kenningum, svo mikið er víst. 
Ég þakka fyrir umræðuna og vona að ég geti tekið þátt í því að bæta umræðumenninguna hér, þá væntanlega í samráði við Bjarta framtíð. 
Virðulegi forseti. Stutta svarið er já. 
Lengra svarið er að þegar kemur að fjarskiptasjóði og nettengingu úti á landi þá finnst mér það óhjákvæmilega svolítið eins og að skilja fólk eftir símalaust eða ég ætla ekki að segja vatnslaust kannski en símalaust og jafnvel rafmagnslaust þegar það er netlaust eða með það lélega tengingu að það geti ekki gert það sem það þarf að gera. 
Í stuttu máli, já, ég mun styðja það heils hugar og bara þakka fyrir það. 
Virðulegi forseti. Ég þakka hv. þingmanni fyrir ítarlega og ágæta ræðu sem ég náði reyndar ekki að fylgjast með allri en þó nokkru af henni og tók ekki eftir að hv. þingmaður talaði um sýn sína á menntamál. 
Drengir standa sig víst ekki jafn vel í skólakerfinu og maður mundi ætla. 
Það virðast ýmsar breytingar á lofti og sitt sýnist hverjum um hvers vegna það er. 
Mín persónulega skoðun er sú að það hljóti að hafa eitthvað að gera með breytt neyslumynstur á upplýsingum, þ. e. að krakkar og unglingar leita kannski meira að upplýsingum upp á eigin spýtur og leita því kannski ekki endilega mikið í skólann. 
Þess vegna langaði mig að spyrja almennt um menntamálin og sérstaklega um grunnskólamenntamálin. 
Hefur hv. þingmaður einhverja skýra sýn í þeim efnum og vill hann þá kannski deila þeirri sýn með okkur? 
Virðulegi forseti. Afsakaðu að ég skuli stíga hér upp í pontu óvelkominn. 
Eins og ég segi eru ýmsar leiðir til að tryggja hlutleysi, alla vega reyna að tryggja hlutleysi. 
Líkt og. menntamálaráðherra benti réttilega á hefði mátt taka Íþróttasambandið með inn í þetta. 
Önnur hugmynd er að taka Blaðamannafélagið inn í það og hafa kannski svolítið stóra valnefnd, útvarpa fundunum, það væri sérdeilis gegnsætt. 
Ég held að þá ætti ekki að vefjast fyrir neinum hvernig ferlið er nákvæmlega og á hvaða forsendum fólk er ráðið í stjórn Ríkisútvarpsins. 
Virðulegi forseti. Ég þakka skýrt svar. 
Hvað varðar spurningarnar skil ég. hæstv. ráðherra þannig að það komi alveg til greina að styðja umbætur, væntanlega eftir meðferð hv.. allsherjar- og menntamálanefndar, til að skýra betur hvað eigi nákvæmlega að flytjast yfir. 
Ég tek eftir því að hér er vissulega verið að styrkja neytendarétt og dreg ekki úr því. 
Ég er algjörlega hlynntur framtakinu í heild sinni þótt kannski sé eitthvað sem bæta mætti við. 
Ég vona því að ég skilji hæstv. ráðherra rétt með það að kannski þurfi að bæta aðeins við og þá væntanlega eftir meðferð hv. allsherjar- og menntamálanefndar. 
Virðulegi forseti. Ég fagna líka umræðunni en eftir ágæta ræðu hv. þingmanns þá er ég ekki alveg viss um hvort hv. þingmaður vill raunverulega styðja frumvarpið eða er á móti því. 
Ef ég skil hann rétt, eða samkvæmt tilfinningunni sem ég fæ, að hann mundi ekki greiða atkvæði með því, þá velti ég fyrir mér nákvæmlega hvers vegna. 
Til að útskýra hvers vegna þá minnist hv. þingmaður réttilega á að þessi nálgun varðar bara Íbúðalánasjóð og lagalegar ástæður eru fyrir því. 
Enn fremur minnist hv. þingmaður á að hjálpa þurfi öllum en með misjöfnum hætti, sem er hárrétt, vegna þess að ástandið er orðið mjög flókið og ekki auðséð nákvæmlega hvernig hægt er að hanna lausn sem virkar fyrir alla. 
Þvert á móti er eiginlega auðséð að svo er ekki og því þarf augljóslega mismunandi leiðir fyrir mismunandi aðstæður. 
Þetta er ein leið fyrir fólk í ákveðnum aðstæðum, nefnilega fólk sem er með lán hjá Íbúðalánasjóði og bíður úrskurðar um lögmæti lánanna. Því að mér sýnist gæta örlítils misskilnings um að þetta sé spurning um að bíða eftir þessari margumtöluðu lækkun frá Framsóknarflokknum og ríkisstjórninni en þetta snýst aðallega um lögmæti lánanna sem enn sem komið er er oft og tíðum óskýrt. 
Það er á þeim forsendum og af þeim ástæðum sem hér er lagt til að fresta nauðungarsölum; á meðan lagaleg óvissa er til staðar. 
Um leið og henni er lokið þá taka nauðungarsölur sjálfsagt við algjörlega burt séð frá aðgerðum ríkisstjórnarinnar. 
Í ljósi þessa velti ég fyrir mér hvort, og þá hvers vegna, hv. þingmaður er á móti eða með frumvarpinu. 
Herra forseti. Það eru mörg slagorðin búin að vera í þessari umræðu. 
Eitt er fyrir heimilin í landinu. 
Það þarf miklu meiri tíma ef á að reyna að ræða það málefnalega en gefst í stuttu andsvari. 
Í fyrsta lagi er þetta ekki aðgerð sem tekur til allra heimila í landinu og er órafjarri því. 
Þegar upp verður staðið gagnast hún tiltölulega þröngum hópi heimila, þeirra sem eru með verðtryggð lán, þeirra sem ekki höfðu fengið neina úrlausn áður. 
Við getum sagt að það sé sanngjarnt, en þetta gengur líka í verulegum mæli til heimila sem eru í ágætri stöðu, eiga ágætar eignir, eru með háar tekjur, en vissulega með einhver verðtryggð lán á þeim eignum. 
Þetta gerir ekkert fyrir leigjendur. 
Það er eins og hver annar brandari að tala um að þeir fái einhverja úrlausn þarna. 
Halda menn að fólk í Félagsbústöðum sé almennt líklegt til þess að fara að leggja 4<percent/> tekna sinna til hliðar í séreignarsparnað í því skyni að reyna að komast yfir húsnæði einhvern tímann seinna? 
Þetta gerir ekkert fyrir þann stóra hóp, sem er hátt í fjórðungur, sem skuldar ekki í sínu húsnæði, að uppistöðu til eldra fólkið sem er búið að borga skuldir sínar, það fær ekkert út úr þessum aðgerðum. 
Það eru líka heimili. 
Leigjendur búa líka á heimilum. 
Eldra fólk býr líka á heimilum. 
Landsbyggðin býr á heimilum og fólk þar fær sáralítið út úr þessari aðgerð, ósköp einfaldlega vegna þess að fasteignaverð er þar miklu lægra og skuldir fylgjandi miklu lægri. 
Þetta er fyrsta klisjan sem þarf að koma í burtu, að þetta snúist um öll heimilin í landinu. 
Það gerir það ekki. 
Var ekki forsendubresturinn jafn fyrir alla? 
Nei, hann var það ekki. 
Eingöngu ef þú horfir á þetta þrönga tímabil. 
En það voru ekki allir að taka sín lán eða byggja sín hús á því tímabili. 
Ég held að eðlilegra sé að líta yfir líftíma lána og horfa til þess hvort eitthvað hafi gerst sem hefur breytt stöðunni fyrir mann sem tók verðtryggt lán 1995. 
Er hann að ráðstafa eftir þetta hærra hlutfalli tekna sinna, ef hann er með meðaltekjur, í afborganir af láninu en hann gerði áður? 
Nei, hann er að ráðstafa lægra Forseti hringir. hlutfalli teknanna. 
Þar er enginn forsendubrestur í þeim skilningi. 
Herra forseti. Ég vil ræða þetta tvískipt, annars vegar virðisaukaskattsmál ferðaþjónustunnar sem slíkrar sem stokka þarf upp algerlega eins og þau leggja sig. 
Ég komst bara ekki í allt hér á árunum en það var svo sannarlega ekki vegna þess að ég vissi ekki um þörfina fyrir það. 
Þetta er ómögulegt ástand í dag þegar menn skila reikningum þar sem þrjú virðisaukaskattsþrep koma við sögu. 
Það er þannig að fólksflutningar eru undanþegnir virðisaukaskatti hjá okkur sem leiðir til þess að jöklaferðir, hestaferðir, hvalaskoðunarferðir eru á <percent/> virðisaukaskatti. 
Svo kemur maturinn og veitingaþjónustan með 7<percent/> og svo kannski eitthvað annað með 25,5<percent/>. 
Svo skila menn samsettum reikningi, og hvar ímyndið þið ykkur að látið sé líta út fyrir að aðalverðið liggi? 
Það er því vandamál þarna og þetta þarf að stokka upp. 
Það held ég að allir viðurkenni. 
Svo er það stóra dæmið. 
Já, að mörgu leyti væri æskilegt að komast í eitt þrep. 
Við gætum sennilega farið þá með virðisaukaskatt niður undir eða verið með hann um eða rétt við 20<percent/>, en það er óhjákvæmilegt að fara í umtalsverðar millifærsluaðgerðir til mótvægis Forseti hringir. vegna hækkunar matvæla og þeirra hluta til að það komi ekki sem högg á lífskjör tekjulægri fjölskyldna. 
Það er flókin aðgerð, Forseti hringir. 
það hefur veruleg verðlags- og félagsleg áhrif eða tengingar sem þarf að huga að. 
Herra forseti. Mig langar einfaldlega að vita: Í hverju er metnaður hæstv. umhverfisráðherra gagnvart málaflokknum fólginn? 
Ég held að þetta hljóti að vera eitthvert snautlegasta mál sem nokkur umhverfisráðherra hefur flutt, að fella bara úr gildi á einu bretti náttúruverndarlög í heild sinni, nýlega endurskoðuð eftir mikla undirbúningsvinnu. 
Það er eins og hæstv. ráðherra sé fastur í bakkgírnum. 
Það var einhvern tíma sagt um ítölsku skriðdrekana að þeir hefðu einn gír áfram og fjóra gíra aftur á bak. 
Er hæstv. umhverfisráðherra eitthvað skyldur þeim að þessu leyti? 
Er það metnaður hæstv. ráðherra að komast bara sem hraðast og sem lengst aftur á bak í umhverfismálum á Íslandi? 
Getur hæstv. ráðherra kveikt eitthvert örlítið ljós fyrir okkur í ljósi þessa dapurlega máls, að hann hafi samt einhvern metnað fyrir málaflokkinn sem hann er að sögn sagður sinna með annarri hendinni ofan úr atvinnu- og nýsköpunarráðuneytinu? 
Herra forseti. Það er að sjálfsögðu rétt og skylt að greiða götu þessa máls úr því það er komið af stað á annað borð og mikilvægt að það bíði ekki lengi eitthvert réttaróvissuástand eftir að væntingar eru komnar um að fullnustuaðgerðir verði stöðvaðar eða frystar tímabundið. 
Ég held að það sé skynsamlegt að horfa yfir það sem gert var í þessum efnum á síðasta kjörtímabili og hæstv. ráðherra kom reyndar lítillega inn á það. 
Þá var farið í sambærilega aðgerð í býsna langan tíma og ítrekað framlengd stöðvun á nauðungaruppboðum á meðan verið var að búa til skjól til að fólk kæmist í þau úrræði sem í boði voru og nýta sér þau. 
Sömuleiðis var fresturinn styttur eða ferlið stytt niður í tvö ár og opnaður farvegur fyrir fólk til að hafa aðgang að eignum sínum í vissan tíma eftir uppboð. 
Allt skiptir þetta máli og hefur áhrif nú þegar þessi aðgerð er aftur tekin upp. 
Ég tel vonbrigði í sjálfu sér, úr því í þetta er farið á annað borð, að það skyldi ekki vera gert í vor, vegna þess að væntingar fólks hafa staðið til þess að slíkar aðgerðir yrðu að veruleika allt frá kosningum og strax á vordögum. 
Við verðum að horfast í augu við að eitthvað af slíkum uppboðum hefur farið fram í sumar og haust þar sem aðstæður kunna að vera mjög keimlíkar þeim sem núna verða hins vegar stöðvaðar. 
Að síðustu verðum við jafnframt að hafa í huga, ef hæstv. ráðherra og hæstv. ríkisstjórn hafa ekki gert það, að svo lýkur þessu tímabili, hvort sem það verður 1. júlí eða 1. september. 
Því miður verður að horfast í augu við reynsluna af því að þá kemur óþægilegur tími þegar aðgerðir hefjast á nýjan leik. 
Ósköp einfaldlega vegna þess að hinar margboðuðu aðgerðir og rómaðar sem þær eru, að minnsta kosti Forseti hringir. af aðstandendum, munu ekki leysa vandræði allra, þá munu aftur hefjast nauðungaruppboð. 
Frú forseti. Það er alveg rétt. 
Þegar við breyttum úr flata skattinum yfir í þrepaskattinn náðum við því að lækka örlítið prósentuna á lægstu laun. 
Mig langaði til að lækka hana meira. 
Ég lét reikna út dæmi alveg niður í 20<percent/> vegna þess að markmið þeirra breytinga var meira annars það að hlífa algerlega tekjulægsta fólkinu við skattahækkunum. 
Það tókst. 
Frá og með því að við innleiddum þrepaskattinn að hluta til á miðju ári 2009 og síðan að fullu 2010 hefur tekjulægsti hlutinn á Íslandi borgað lægra hlutfall ráðstöfunartekna sinna eða heildartekna sinna í skatt en hann gerði áður. 
Nákvæmlega eins og til var ætlast. 
Þess vegna er mér annt um að það sökkvi ekki í einhverjum svona breytingum. 
Ég er reyndar algerlega ósammála því að við séum í einhverjum vandræðum með endaprósenturnar í skattkerfi okkar. 
Hæsta skattprósenta á laun í háþrepi er 46,22<percent/>. 
Það er sennilega annað lægsta hlutfall á Norðurlöndunum. 
Almennt fara skattar á mjög há laun eða ofurlaun hærra í mjög mörgum löndum í kringum okkur en þetta. 
Þannig að allt bull um að við séum komin þarna í ófærur á ekki stoð. 
Ef við hefðum viljað láta allan neðri hluta skalans og langt upp í millitekjur og jafnvel svona tiltölulega háar millitekjur njóta að einhverju leyti góðs af breytingum núna, sem kostuðu ríkið um það bil 5 milljarða, hugsa ég að besta dreifingin hefði komið út úr því að hækka einfaldlega tekjumörkin í lágtekjuþrepinu. 
Það kemur að sjálfsögðu miðjuhópnum til góða, en það dofnar yfir ávinningnum eftir því sem ofar kemur. 
Þannig að það eða lækkun á prósentum á báðum þrepum hefði mér hugnast mikið betur. 
Herra forseti. Talandi um vegi á Þingvöllum er vegurinn norðan við Þingvallavatn á milli gjánna, yfir á Gjábakka, dæmi um veg sem liggur eins mikið í landinu og mögulegt er og er þar af leiðandi minna áberandi fyrir vikið. 
Vandinn er auðvitað sá að þegar menn tala um hin ósnortnu víðerni, sem því miður gerast nú ansi fágæt og Ísland býr yfir sumum þeirra, sennilega stærstu ósnortnu víðernum í Evrópu, a.m.k. í Vestur-Evrópu, að þá er skilgreiningin sú að þar sé sem allra minnst og helst ekkert sem er manngert og minnir með sýnilegum og áþreifanlegum hætti á manninn, að hann hafi skilið þar eftir sig sem minnst spor. 
Þá vísa ég aftur til þeirrar hugsunar sem ég einhvern tíma lærði að væri útgangspunkturinn í sambandi við skipulag miðhálendisins, að menn væru að reyna að hafa þar þá skipulagshugsun að viðhalda þessu svona eins og kostur væri. 
Þá þurfa menn að gera það upp við sig að þetta er angi af mjög stóru máli. 
Hvernig sjáum við miðhálendið og framtíð þess fyrir okkur, hvað viljum við þar og hvað viljum við ekki? 
Jú, að sjálfsögðu eru allir sammála því að við viljum greiða fyrir því að fólk geti notið miðhálendisins en við verðum að skipuleggja það og hugsa það langt fram í tímann og svara spurningum fyrst eins og þessum: Ætlum við að breyta um stefnu og leyfa beinlínis uppbyggingu, hótel, umferðarmiðstöðvar eða sjoppur inni á sjálfu miðhálendinu? 
Eða ætlum við að reyna að halda okkur við það að þar verði byggt á einfaldari aðstöðu, skálum, tjöldum, og slík mannvirkjagerð verði niðri í hálendisbrúninni? 
Þetta eru allt saman Forseti hringir. spurningar sem eiga eftir að koma upp í þessu sambandi. 
Frú forseti. Ef hv. þingmaður á við klárað í skilningnum að öðlast þegar gildi er svarið ljóst. 
Það var einfaldlega þannig að við bjuggum hér á síðasta kjörtímabili, einkum þegar á leið, við stjórnarandstöðu sem á sér ekki fordæmi í þingsögunni. 
Ég held hún hafi verið ef eitthvað er verri en stjórnarandstaða Sjálfstæðisflokksins gegn ríkisstjórn Gunnars Thoroddsens, og ég hef nokkra yfirsýn yfir þetta. 
En það væri þá eina hliðstæðan sem kæmist eitthvað nálægt því að vera lík þeirri stjórnarandstöðu sem var hér á síðasta kjörtímabili. 
Það var reyndar ekki stjórnarandstaða í hefðbundnum skilningi, það var skipulagt eyðileggingarstarf. 
Þetta þróaðist þannig, því miður, í einhverju mjög súru andrúmslofti hér sem þjóðin horfði upp á agndofa að stjórnarandstaðan lagði metnað sinn í að meira og minna eyðileggja öll þingstörfin. 
Það leiðir aftur til þess, eins og hér hefur orðið að aðhlátursefni, að núna sitja ráðherrarnir uppi með að endurflytja fullt af málum sem þeir drápu hér í stjórnarandstöðu af meinbægni einni saman, alls konar innleiðingarmál og eitthvert dót sem reynist núna embættisskylda ráðherranna að reyna að koma fram. 
Þeir endurflytja nú helling af málum frá fyrri ríkisstjórn sem þeir stöðvuðu og sum algerlega óbreytt vegna þess að innleiðingarfrumvörpum er ekki auðvelt að breyta mikið vegna þess að tilskipanirnar eru eins og þær eru. 
Þetta er svarið. 
Varðandi það af hverju málið var ekki klárað að öðru leyti þá tel ég að það hafi verið mjög vel klárað. 
Umhverfis- og samgöngunefnd lagði gríðarlega vinnu í málið. 
Það sést til dæmis á yfir 50 breytingartillögum og því hvernig unnið var úr umsögnum og hvernig reynt var að mæta málefnalegum gagnrýnisatriðum sem fram komu þar. 
Ég tel því að málið hafi verið fullklárað efnislega eða mjög vel, en því miður leyfðu aðstæður í þinginu ekki að það öðlaðist fyrr gildi einfaldlega vegna þess að stjórnarandstaðan tók þingstörfin kverkataki í málþófi og það varð til þess að Forseti hringir. meiri hlutinn neyddist til þess að semja við hana um framgang ýmissa mála. 
Frú forseti. Ég þakka hv. þingmanni fyrir svarið og ég tel að það sé mikilvægt að við höfum hér trúverðugt vitni um að það var auðvitað alls ekki þannig að allir þeir sem gerðu einhverjar athugasemdir við frumvarpið væru á móti því í heild sinni nema síður sé. 
Manni hefði enda brugðið í brún ef mörg þau ágætu samtök sem létu sig þetta varða, eðlilega, og eru almennt mjög umhverfisverndarsinnuð hefðu verið á móti þessum lögum sem slíkum. 
Það var ekki, en það getur verið núningur um einstök atriði. 
Nú veit ég ekki betur en að bæði í vinnsluferli málsins og svo í mikilli vinnu nefndarinnar hafi menn verið að hamast við að reyna að útkljá þessi núningsatriði og fækka ágreiningsefnum. 
Mikil vinna fór í það. 
Og jú, menn geta haft þá trú á sjálfum sér að þeir geri betur en það kemur þá í ljós, dómur reynslunnar fellur þá á það. 
Varðandi almannaréttinn sem hér var nefndur held ég að það eigi ekki að vera neinn grundvallarágreiningur um hann. 
Forseti hringir. 
Ég hef aldrei skilið það svo að ágreiningur væri um rétt manna til frjálsrar ferðar um landið háð skynsamlegum reglum. 
Herra forseti. Ég tek undir það með hæstv. fjármálaráðherra að vonandi getum við, a.m.k. sum hver, átt málefnalegar rökræður um það hvernig er best að haga skattkerfinu og alveg einkum og sér í lagi álagningu tekjuskatts á einstaklinga því að það er eitt stærsta og öflugasta tækið sem við höfum í höndum til þess að reyna að vinna til dæmis gegn vaxandi launamun og bremsa vinnumarkaðinn af í þeim efnum o.s.frv. Ég tel það í sjálfu sér ekki vera nein rök, þó að rétt sé, að ríkið fái ekki út úr tekjuskatti manna fyrr en launin eru komin yfir 230 þúsund vegna fyrirkomulags sem hefur verið langalengi við lýði, að ríkið bæti sveitarfélögunum upp það sem á vantar í fullt útsvar af launum þar fyrir neðan. 
Það er bara hluti af hinum föstu tekjusamskiptum ríkis og sveitarfélaga og hefur verið svo mjög lengi. 
Það er að vísu rétt að ríkið hefur axlað þyngri byrðar seinni árin vegna þessa fyrirkomulags því að menn hafa fært verkefni frá ríki til sveitarfélaga og fjármagnað þau með hækkun útsvars. 
Þar með er útsvarið orðið stærri hluti tekjuskattsstofnsins og þegar upp á vantar verður dýrara að bæta það upp. 
Sveitarfélögin hafa kannski ekki metið þetta að verðleikum sérstaklega. 
Þau fengu til dæmis þennan mun alveg ókeypis þegar málefni fatlaðra voru færð yfir og ríkið færði yfir 1,2 prósentustig sem jók auðvitað þennan halla og kostnað ríkisins við að bæta upp fullt útsvar. 
Varðandi jaðaráhrifin í kerfinu eru þau að sjálfsögðu til staðar og hafa að einhverju leyti aukist vegna skarpari tekjutengingar, til dæmis vaxtabótanna, en þau eru þó ekki nema u.þ.b. 50<percent/> það er algengast. 
Það er talsvert betra en það var hérna í eina tíð þegar jaðaráhrifin fóru alveg upp í 65<percent/> og jafnvel meira ef tekjutengdar afborganir námslána voru teknar með. 
Frú forseti. Eins og ég nefndi held ég í ræðu um fundarstjórn forseta fyrr í dag þá er alveg fullgilt að gera við það athugasemdir að við séum að ræða fjáraukalögin þegar allt sem snýr að forsendum fjárlaga næsta árs er á jafn miklu floti og raun ber vitni. 
Okkar berast fréttir utan úr bæ um að verið sé að kynna einhverjar tillögur og svo eru þær afturkallaðar og nýjar tillögur kynntar 99xCOM_dashx66 hvað lifa þær lengi? 
Hver veit? 
Hver er að gera hvað í umboði hvers? 
Það er afar óljóst, ósköp einfaldlega af því að afgreiðsla fjáraukalaga og forsendur fjárlaga næsta árs hanga saman. 
Það er bara þannig. 
Þetta eru mjög tengd mál. 
Ég tala ekki um þegar þau eru til umfjöllunar og mætast á einum tímapunkti alveg undir lok ársins. 
Það liggur í hlutarins eðli. 
Varðandi það sem hv. þingmaður spurði um og ég nefndi sem dæmi um nokkra hluti sem eru mikið á skjön við annað og andann í þessu frumvarpi sem er ekki upplífgandi að stærstum hluta til nema í einstökum tilvikum. 
Það er ekki af neinni meinbægni út í forsetaembættið að ég geri það sérstaklega að umtalsefni hér en það vill bara svo til að ég man að það fékk tvo myndarlega liði til hækkunar afgreidda við afgreiðslu fjárlaga í sama mánuði síðasta árs upp á 16 milljónir og annan rúmlega. 
Maður hélt að þar með væri orðið sæmilega vel gert við embættið. 
Þess vegna kemur það mjög á óvart að einmitt á því ári sem hækkun upp á 34 eða 36 milljónir kemur inn í embættið þurfi 14 milljónir í viðbót undir lok þessa árs í fjáraukalögum. 
Það kemur manni mjög á óvart. 
Varðandi forsætisráðuneytið finnst mér framsetningin á fjárlagatillögum þess mjög sérkennileg, að búa til einhverja potta og sjóði Forseti hringir. undir því ráðuneyti eins og eitthvert risavaxið skúffufé fyrir einn ráðherra. 
Það er helst það sem ég gagnrýni þar. 
Herra forseti. Það er að sönnu rétt að bandormarnir eða tengd frumvörp með fjárlagafrumvarpinu komu fram samhliða því nú í haust. 
Það er auðvitað gott, en þau komu þremur vikum seinna en þingsköp og lög gera ráð fyrir. 
Það var vegna þess að hæstv. ríkisstjórn grét hér út þriggja vikna viðbótartíma til að koma saman sínu fjárlagafrumvarpi, og virðist nú ekki hafa veitt af vegna þess að ríkisstjórnin virðist ekki enn vera komin með það á hreint hvernig hún vill hafa þetta, samanber vandræðaganginn við afgreiðslu fjáraukalaga hér; og bandormarnir komu fram á þeim tíma. 
Þannig að það var auðvitað skilningur manna að með því að veita ríkisstjórninni þennan viðbótartíma næði hún að klára málin eins og ætlunin er að gera nú samkvæmt nýju skipulagi sem við höfum verið að reyna að koma hér á í áföngum. 
Einmitt í haust átti í fyrsta sinn að gilda ákvæði þingskapanna um að bandormarnir fylgdu frumvarpinu og kæmu fram annan mánudag eða þriðjudag í september. 
Það höfum við verið að gera, meðal annars til þess að þingið hefði meiri tíma til að vinna málin á haustinu og fjárlagaundirbúningurinn væri tímanlegar á ferð á árinu. 
Það er hluti af ýmsum umbótum sem menn hafa hugsað sér að gera og eru að reyna að koma á í áföngum í sambandi við undirbúning fjárlaga, eftirfylgni fjárlaga og opinber fjármál eða fjárreiður. 
Þannig að við því miður lentum aftur á bak í þessu ferli með því að ríkisstjórnin varð að fá þennan viðbótarfrest þarna í haust. 
Varðandi svo það hvað er í þeim nýju málum sem koma inn við 2. umr. getur vel verið að hv. þingmanni virðist þetta hið besta mál að taka upp sjúklingaskatta á spítölum, en það er mjög stórt og umdeilt pólitískt mál og tengist grundvallarstefnu í heilbrigðismálum sem mjög skiptar skoðanir geta verið um. 
Auðvitað takmarkar það bæði tíma og ræðutíma og svigrúm þingsins að fá ekki nema tvær umræður og örfáar vikur til að takast á við slíkt stórpólitískt mál. 
Þannig að hv. þingmaður hefði kannski betur sleppt því bara að minna á það. 
Forseti hringir. 
Eitt af því sem á að taka svona inn núna eru innritunargjöld á sjúkrahús. 
Herra forseti. Ég tek undir að það er þakkarvert að hæstv. fjármálaráðherra er kominn hér til umræðunnar og svo sem ekki vegna þess að það er náttúrlega fullkomlega eðlilegt, og það sem maður gengur út frá, að bæði helstu aðstandendur mála og ráðherra viðkomandi málaflokks reyni að vera við þingstörf eins og þeir mögulega geta og alveg sérstaklega þegar þeirra mál eru á dagskrá. 
En það er rétt að taka fram að bæði formaður og varaformaður nefndarinnar sitja mjög dyggilega í þessari umræðu. 
Varðandi hagvaxtarhorfurnar eru auðvitað verulegar blikur á lofti með það. 
Það hefur tafist að ESA afgreiði endanlega frá sér annan hlutann sem snýr að uppbyggingunni fyrir norðan, það ég best veit. 
Ég hef ástæðu til að ætla að þeir muni engar athugasemdir gera við framlag hins opinbera inn í innviðafjárfestinguna en það eru tilteknir hlutir í ívilnunarsamningnum sem þar er verið að grúska í og skoða. 
Enn binda menn vonir við að tímaáætlun um að endanlegar ákvarðanir gætu orðið í febrúar, mars standist en það fer hver að verða síðastur með það. 
Þá munu menn væntanlega, miðað við allt sem ég veit, hefjast handa af fullum krafti á vordögum, sérstaklega varðandi undirbúninginn, það er lóðaframkvæmdir, undirbúning undir hafnarframkvæmdir, vegtengingu og annað í þeim dúr. 
Með Helguvík eða ígildi þess er held ég orðið alveg ljóst að þar stefnir í verulegt frávik frá þjóðhagsspánni og það er ekkert annað sem ég veit um alveg við sjóndeildarhringinn af sömu stærð þó svo að nokkrar millistórar fjárfestingar í ferðaþjónustu, hótelbyggingar og annað slíkt séu vissulega að koma. 
Þá þarf að setjast niður og skoða: Hvar á vöxtur að verða? 
Hvað á að halda uppi fjárfestingum og er þá skynsamlegt að ríkið kippi jafn harkalega að sér hendi varðandi til dæmis fjárfestingaráætlunina í einhverjum pólitískum ónotum, eins og er því miður verið að gera? 
Ég held að það sé þjóðhagslega mjög óskynsamlegt og um það bil það skynsamlegasta sem núverandi ríkisstjórn gæti gert PR:S Forseti hringir. PR:E væri að setja í gang aftur að stórum hluta til fjárfestingaráætlun fyrri ríkisstjórnar. 
Frú forseti. Ég þakka svarið og get ekki annað en lýst mig verulega sammála. 
Ég ætla að nefna nýtt dæmi um það hvernig hlutirnir geta verið að þróast, þar sem eru hreindýraveiðarnar. 
Nú hefur það gerst að hreindýrin hafa færst norðar á norðausturhálendinu þar sem eru mjög stór víðerni og hafa verið að mestu leyti án vegaslóða fyrir utan kannski slóðir sem liggja upp að gangnakofunum í heiðunum upp af Þistilfirði, Langanesströnd, Vopnafirði og jafnvel Öxarfirði. 
Þetta er þurrt land en mjög viðkvæmt og það sýnir sig að freistingin, bara til að keyra af augum í átt að hreindýrahjörðunum, er mikil. 
Og menn slá inn slóðirnar, það er rétt, og næsti veiðimannahópur fær upplýsingar frá þeim á undan: Já, við gátum bara farið þarna norðan við hornið á þessu felli og austan við hitt. 
Og þannig gerist þetta. 
Þetta er að gerast svona. 
Það er tilviljunarkennd slóðamyndun á hálendinu ef hæstv. ráðherra legði nú kannski líka eyrun við. 
Forseti hringir. 
Það er ekki hægt að ýta þessum veruleika til hliðar, slá hann út af borðinu með einhverju blaðri um að eitthvað lykti af boðum eða bönnum. 
Herra forseti. Ef vænta er tillagna um að þessir fjármunir sem verða í ríkissjóði upp á 195 milljónir verði merktir upp á nýtt og merktir því að ganga í einhvern alþjónustusjóð eða hvað það nú er, þá er það í fínu lagi, ef það er skilvirk leið til þess að koma þeim fjármunum í gagnið og að þeir vinni á næsta ári að því að bæta þessi fjarskiptasambönd. 
Varðandi samninginn við Farice þá veit ég ekki til að það séu neinar takmarkanir á því að greiða megi mismun tekna og gjalda á þessu tímabili úr ríkissjóði gegnum samninginn og þá þarf auðvitað bara að gera það. 
Þess vegna átta ég mig ekki alveg á vandamálinu, af hverju þarf að taka sérstaklega þessar tekjur fjarskiptasjóðs út úr honum, VigH: samninginn. ef fjarskiptasjóður fengi bara í fjárveitingu það sem verður að greiða árlega inn á samninginn við Farice. 
Ef til vill eru einhver lagatæknileg álitamál að þvælast þarna fyrir mönnum, Forseti hringir. 
kann að vera. 
En aðalatriðið er að peningarnir fari í það sem þeir eiga að fara í og það er að bæta fjarskiptasamböndin á landsbyggðinni. 
Herra forseti. Það er ekki öll nótt úti enn. 
Eftir er 3. umr. um fjáraukalagafrumvarp. 
Ég held að hv. þingmaður gerði nú gott í því að einfaldlega taka það mál á dagskrá í velferðarnefnd og boða til aðila sem þekkja til ástandsins og fara aðeins yfir það. 
Við verðum að trúa því í lengstu lög að hv. stjórnarþingmenn mundu gera eitthvað með það ef mat fagaðila væri að þetta mundi verða verulega til hins verra fyrir þann hóp sem er að reyna að undirbúa eitthvert jólahald núna, sem ég geri fastlega ráð fyrir að sé. 
Varðandi spurninguna um kælingu hagkerfisins og afkomu ríkissjóðs í járnum eða jafnvel hallarekstur allt þetta kjörtímabil verð ég að játa að ég deili mjög áhyggjum hv. þingmanns af því. 
Fyrir það fyrsta er það nú þannig að að svo miklu leyti sem hægt er að kalla að fyrir liggi einhver ríkisfjármálaáætlun til meðallangs tíma sem reyndar gerir ekki því miður, herra forseti, og veldur mér miklum vonbrigðum. 
Það er varla hægt að kalla það ríkisfjármálaáætlun til meðallangs tíma sem birtist með fjárlagafrumvarpinu í haust og er einfaldur framreikningur, en hann sýnir okkur afkomu ríkissjóðs í járnum næstu fjögur ár. 
Það má ekkert út af bera til að kominn sé halli á rekstur ríkisins. 
Nú er augljóst að nýjar áherslur í ríkisfjármálum eru til kælingar. 
Þær draga til dæmis úr fjárfestingum og uppbyggingu í innviðum og nýsköpun í atvinnumálum. 
Ég held að skattalækkanir eins og þær eru útfærðar og ef þær koma fyrst og fremst tekjuhæsta fólkinu til góða muni ekki veita þá örvun í staðinn í formi aukinnar einkaneyslu að hún muni vega það upp. 
Ég fæ því ekki betur séð en að heildaráhrifin séu neikvæð fyrir hagvöxt og eftirspurnarstigið í hagkerfinu. 
Það er auðvitað grafalvarlegt mál því að þá má við því búast, eins og hv. þingmaður nefndi í ræðu sinni, að útkoman verði viðvarandi halli á fjárlögum. 
Frú forseti. Það er ánægjulegt að hv. þm. Ásmundur Einar Daðason er ánægður með fjárlagafrumvarpið og þá væntanlega ánægður nú með niðurskurð í heilbrigðiskerfinu, það var hann ekki haustið 2010. 
Hv. þingmaður kvartaði eiginlega undan því að fyrri ríkisstjórn hefði ekki verið nógu dugleg að skattleggja bankakerfið eða fjármálastofnanir. 
Samt er það þannig að við komum á bankaskatti 2010 og við komum á fjársýsluskatti 2011 og eitthvað kvörtuðu og kveinuðu fjármálastofnanirnar undan því. 
Þær hafa tekið á sig verulega aukinn kostnað vegna fjármálaeftirlitsins sem hefur verið umfangsmikið á þessum árum. 
Þær greiða kostnað af umboðsmanni skuldara og þær greiddu í tvígang 2,3 milljarða í sérstakar vaxtaniðurgreiðslur árin 2011 og 2012. 
Ýmsum þótti nú nokkuð vel að gert með þeim byrðum sem lagðar voru á fjármálafyrirtækin. 
Ef núverandi ríkisstjórn metur það svo að hægt sé að auka þetta enn umtalsvert með hækkun bankaskatts, og þar á meðal til dæmis álögur á sparisjóði, þá er það áhugavert og við sjáum til. 
Frú forseti. Hitt ætla ég að frábiðja mér, ómagaorð af því tagi frá hv. þm. Ásmundi Einari Daðasyni að fyrri ríkisstjórn hafi stundað þjónkun við erlenda kröfuhafa allt síðastliðið kjörtímabil. 
Þetta eru ómagaorð, þetta er ómaklegt, þetta er órökstutt og þetta er rangt. 
Það er þannig að það var einmitt árvekni fyrri ríkisstjórnar og Seðlabankans að þakka að gripið var til þeirra ráðstafana sem þurfti til að tryggja hagsmuni Íslands í samskiptum við erlenda kröfuhafa. 
Það var ég sem flutti frumvarp í mars 2012 um að taka eignir gömlu þrotabúanna inn fyrir gjaldeyrishöftin og það er vegna þess sem við höfum tök á þeim málum. 
Og það er í skjóli þess sem framsókn gat gert út á þetta mál í kosningabaráttunni, að fyrri ríkisstjórn hafði passað upp á hagsmuni Íslands. 
Þetta er sagan eins og hún er rétt. 
Framsóknarmenn sátu hjá Forseti hringir. 
og sjálfstæðismenn voru sumir á móti þegar þetta tímamótamál fór í gegn. 
Herra forseti. Ég man ekki eftir því að ég hafi nokkurn tíma greitt atkvæði gegn fjárlögum vegna þess að að lokum, þegar menn standa frammi fyrir því rétt fyrir jól eða áramót að taka afstöðu til fjárlaga, þá þarf ríkið fjárlög. 
Og það liggur í eðli máls að meiri hlutinn sem það ber fram og afgreiðir á sinn hátt ber ábyrgð á því að lokum. 
Ég hef aldrei fundið mig í því, jafnvel þó að það væri ýmislegt í fjárlagafrumvarpi frá fyrri ríkisstjórnum, að fara að greiða atkvæði gegn því, vegna þess að ríkið þarf einfaldlega fjárlög eða fjárheimildir til að hægt sé að borga út laun 1. janúar o.s.frv. Varðandi auðlegðarskattinn þá er því til að svara að við tókum hann upp á sínum tíma og gerðum síðan, líklega frekar í tvígang en einu sinni, nokkrar breytingar á honum, reyndar til nokkurrar hækkunar. 
Við þrepaskiptum honum í reynd til þess að geta haft rýmri frítekjumörk og leggja þyngsta hluta byrðanna á verulega mikinn auð, það er sem kominn er í 200 milljónir hreinar skuldlausar eignir eða þar yfir. 
Við vorum þar svolítið að fara að norskri fyrirmynd þar sem Norðmenn eru með sinn Forseti hringir.„ formueskat“. 
En auðvitað má alltaf endurskoða og betrumbæta hluti af þessu tagi og það er meira annars það Forseti hringir. sem ég mun leggja til í breytingartillögum við annað þingmál. 
Herra forseti. Varðandi fyrstu spurninguna er alveg ljóst í samkomulaginu, sem er fylgigagn með þessu máli, það er hin sameiginlega viljayfirlýsing, að þetta tekur eingöngu til þeirra lána, þess hluta lánanna sem var varið beint til húsnæðiskaupa. 
Þar er viðmiðunin gamalkunnug, það eru lán sem stofna rétt til greiðslu vaxtabóta, ekki önnur. 
Það kemur reyndar fram í greinargerðinni að þar er sundurgreindur sá fjöldi lántakenda sem notaði lánsveðslánin til húsnæðiskaupa frá hinum og það er rúmur helmingur þeirra 6.700 sem það átti við um. 
Varðandi lán sem tekin voru fyrir 2004 og þá með lánuðum veðum er þetta út af fyrir sig allt rétt sem hv. þingmaður segir, að sá hópur naut auðvitað nokkurra ára þar sem fasteignirnar hækkuðu meira en lánin og meira en verðlag. 
Í þeim skilningi geta menn sagt að hann eigi inni gagnvart því. 
En þá eru náttúrlega minni líkur á því að um þessa yfirveðsetningu sé að ræða, þannig að það mun nú væntanlega ekki eiga við í miklum mæli. 
Að sjálfsögðu er sá hópur verst settur og mest yfirveðsettur sem tók lánin á allra óhagstæðasta tíma á toppi fasteignabólunnar árið 2007, það leiðir af hlutarins eðli. 
Einnig hitt að samkomulagið slær þann varnagla við að lánin verða aldrei færð niður fyrir upphaflegt veðsetningarhlutfall eignar lántakandans. 
Þar verður dregið strik þannig að það getur þýtt að niðurfærslan verður minni en niður að 110<percent/>. 
Það er upphaflega veðsetningarhlutfallið niður að þeim mörkum eða niður í 110<percent/> sem lánið verður fært í. 
Ég geri ráð fyrir að þetta tvennt leiði til þess að þetta muni mjög sjaldan eiga við um þann hluta hópsins sem tók lán fyrir 2004. 
Varðandi svo það hvort við eigum að fara að reyna eitthvað að flokka félagslegar aðstæður hópsins og fara í samjöfnuð við fólk sem var öðruvísi statt í þessum efnum, ég held að Forseti hringir. það verði torsótt leið. 
Við verðum fyrst og fremst að gera það Forseti hringir. upp við okkur: Viljum við aðstoða þennan hóp eða ekki? 
Frú forseti. Ég fagna þessu svari. 
Ég hefði jafnvel viljað sjá hv. þingmann vera skeleggari í anda þess að vera hér nýr þingmaður Pírata sem ég hélt að væru uppreisnargjarnir og ófeimnir við að brjóta hefðir. 
Gripið fram í. 
Það er vissulega rétt að oft hefur meiri hlutinn keyrt sína hluti fram hér, en það eru engin lögmál í þeim efnum. 
Ég nefndi dæmi frá fyrri tíð þegar meðal annars umhverfisnefnd var mjög sjálfstæð í störfum og ekkert endilega mikil landamæri meiri hluta og minni hluta á þeim tímum. 
Ég gef mér að það hljóti að vera margir umhverfisþenkjandi þingmenn innan meiri hlutans líka sem líður ekki allt of vel með þetta. 
Það bara getur ekki verið að öllum meiri hlutanum finnist þægilegt að eiga að fara að standa að því með ráðherra sínum að stúta nýju náttúruverndarlöggjöfinni. 
Eigum við ekki að láta á það reyna, láta menn njóta vafans? 
Þingið hefur öll úrræði í höndum sínum ef það kýs að færa vinnuna inn á það spor að skoða og afmarka þá þætti sem raunveruleg ástæða er til að skoða í þessum lögum, Forseti hringir. eftir atvikum leggja til frestun á gildistöku einhverra þátta, kaupa sér aðeins meiri tíma Forseti hringir. og leysa málið sjálft. 
Herra forseti. Ég innti hæstv. ráðherra eftir afstöðu sinni til þess að við tækjum inn í skattalögin reglur um þunna eiginfjármögnun og hæstv. ráðherra brást ekki við því eða svaraði því ekki. 
Kannski hefur hann ekki heyrt þann kafla ræðu minnar eða ekki neitt af henni. 
Ég tel að samhliða því að við tökum upp reglur um milliverðlagningu, sem ég tel framfaraskref, sé eðlilegt að skoða og eftir atvikum taka afstöðu til þessa: Er þá ekki líka tímabært og þótt fyrr hefði verið, að mínu mati, að við tökum líka upp reglu um þunna eiginfjármögnun í samskiptum móður- og dótturfélaga þannig að við setjum tilteknar reglur, tiltekinn grunn undir slík samskipti svo að þar séu ekki opnar hjáleiðir fyrir óeðlilegan flutning á arði eða hagnaði undan skattarétti á Íslandi og yfir í erlend móðurfélög? 
Þar er tvímælalaust gat í löggjöfinni eins og hún er og hefur lengi verið hjá okkur. 
Að mínu mati er það sú brotalöm sem enn á eftir að kippa í liðinn. 
Eftir að svonefndar CFC-reglur komu inn í skattaréttinn hér 2010 eða svo er betur fyrir því séð í þeim tilvikum varðandi rétt til að samskatta móðurfélög hér á landi og dótturfélög á aflandssvæðum sem illu heilli var ekki til staðar í íslenskri löggjöf á árunum fyrir hrunið og hefði gefið myndarlegar tekjur ef menn hefðu haft þau ákvæði í lögum þá og beitt þeim. 
Í þessu tilviki er að mínu mati enn eftir að botna málið. 
Ég hefði helst viljað heyra að hæstv. fjármálaráðherra væri sáttur við það að efnahags- og viðskiptanefnd skoðaði frumvarp sem liggur í nefndinni um það samhliða og tæki það til umfjöllunar tengt þessum breytingum á milliverðlagningarreglunum þó að þær séu vissulega aðeins aðrir hlutir en það liggur beint við að skoða þetta saman. 
Herra forseti. Ég þakka hv. þingmanni, formanni efnahags- og viðskiptanefndar, fyrir svörin eða fyrir að bregðast við og koma með athugasemdir sínar og það er vel. 
Ég verð þó að segja alveg eins og er að auðvitað er ekki hægt að horfa fram hjá því þegar menn eru með svona stórar tölur og svona mikla hagsmuni í huga að það eru gríðarlegar mótsagnir í þeim gögnum og þeim forsendum sem hafa verið lögð fyrir okkur á þessu hausti um bankaskattinn. 
Í greinargerð frumvarpsins kemur fram það mat fjármála- og efnahagsráðuneytisins að slitum gömlu búanna eða skiptum verði að fullu lokið í árslok 2015 og skattstofninn þar með horfinn. 
Þess vegna áætlaði ráðuneytið ekki tekjur af þessari hækkun og breytingu bankaskattsins eða breikkun nema í tvö ár upp á 11,3 milljarða frá búunum í tvö ár og síðan núll. 
Nú erum við allt í einu með í höndunum áform um stórfellda skattlagningu frá þessum aðilum, tekjur af þessu næstu fjögur árin. 
Gott og vel. 
Þá er sagt: Já, en ef þessi skattstofn hverfur munum við fá mikla fjármuni eftir öðrum leiðum út úr búunum þegar þessir aðilar neyðast til að afskrifa hér miklar krónueignir sínar. 
Það hefur svo sem lengi verið hugmyndin, en það er ekkert í hendi um það hvenær og hvernig það gerist. 
Ég tók eftir því að hv. þingmaður sagði að þá muni ríkið fá mikla fjármuni í sínar hendur. 
Það er enn síður nokkuð í hendi með að það verði endilega ríkið sem hirði þann ávinning nema það gerist beinn aðili að málinu. 
Það skilar ekki hagnaði til ríkisins per se þó þeir aðilar yrðu til dæmis að færa niður eign sína í íslensku bönkunum og láta hana fyrir afslátt, þá eru það þeir sem tapa en ekki við sem græðum. 
Það eru svo margir lausir endar í þessu af því tagi Forseti hringir. þannig að án þess að ég vilji espa hér upp umræður eða lengja þær Forseti hringir. verð ég að setja þessa fyrirvara í loftið. 
Frú forseti. Aftur varðandi skattkröfuna í búin. 
Já, menn geta sagt sem svo að ef búin standa alveg kyrr á heilu ári er skattkrafan meðhöndluð sem kostnaður á því ári og greidd út og allt bíður eins og er. 
En ef búið er að greiða út og fær að greiða einhvern hluta upp í til dæmis forgangskröfur geri ég ráð fyrir því að slitastjórnirnar vilji vita hvar þær standa í þeim efnum. 
Það hlýtur að minnsta kosta að vera algerlega kristaltært að skattkrafan verður að standa framar almennum kröfum, ég tala nú ekki um í búi sem ef til vill á ekki nema rétt fyrir forgangskröfunum. 
Það hlýtur að þurfa að vera alveg ljóst. 
Ég er því ekki viss um að allar flækjur séu leystar með þessu. 
Að sjálfsögðu er það sjónarmið mjög ríkt nú um stundir eftir fjármálakreppuna um heim allan að taka eigi myndarlegan skatt af ofurlaunum. 
Ég fagna því að hæstv. fjármálaráðherra talar í þá veru. 
Eitt það allra galnasta sem menn gerðu í rugli sínu á árunum 2003 2007 var að fella niður hátekjuskattsþrepið. 
Það var yfirgengilegt. 
Á sama tíma og ofurlaunin héldu innleið sína felldu menn hátekjuþrepið niður í áföngum. 
Gripið fram í. 
Ég reiknaði það út að tekjuhæsti maður Íslands árið 2007 borgaði 70 milljónum minna í tekjuskatt vegna þess að ríkisstjórnin hafði verið svo örlát að fella niður hátekjuþrepið. 
Þess vegna endurtek ég spurningu mína sem fjármálaráðherra getur kannski svarað í lok umræðunnar: Er hans framtíðarsýn á skattkerfið eitt eða tvö skattþrep? 
Hvernig á að lesa það sem stendur í greinargerð með frumvarpinu? 
Ég vil leggja í það þann skilning að menn séu að tala um tvö þrep, að sameina lægsta þrepið og miðþrepið en viðhalda háþrepi. 
Vonandi er það rétt. 
Þá er ekki þó verið að tala um að fara alla leið til baka í frjálshyggjuna og fletja þetta út í ekki neitt. 
Herra forseti. Ég þakka hv. þingmanni og mér heyrist að við séum sammála um ýmislegt, ég tek undir það. 
Það er að mörgu að hyggja í þessum efnum og ég tók það sérstaklega fram að ég væri ekki endilega að segja að núverandi ástand væri til fyrirmyndar eða væri gott, það er það ekki. 
Það er alveg rétt sem hér er sagt að niðurgrafnir vegslóðar skapa sín vandamál og geta boðið upp á þá hættu að menn fari að keyra meðfram þeim í bleytu eða snjó og það er auðvitað ekki það sem við viljum. 
Ég minni aftur á nýju náttúruverndarlögin og hvernig þeim er ætlað að taka meðal annars á þessum málum vegna þess að menn hafa viðurkennt, og í raun viðurkenna það allir sem til þekkja, að ástandið er ekki gott eins og það er. 
Varðandi uppbyggða vegi skiptir auðvitað miklu máli hvað menn eru þá að tala um. 
Það er til dæmis mikill munur á vegi sem er byggður rétt upp úr yfirborðinu þannig að hann er ekki niðurgrafinn og dregur ekki að sér vatn en liggur í landinu, eins og maður kallar það. 
Hann er látinn fylgja landslaginu eins mikið og mögulegt er til þess að hann sé sem minnst áberandi. 
Það er forðast að leggja langa, beina kafla eða láta veginn verða áberandi sjónrænt séð, til dæmis fyrir þá sem eru á ferð gangandi eða ríðandi annars staðar á því svæði eða séð úr lofti eða hvað það nú er. 
Það er alveg rétt að þessir vegir hafa margir verið sveltir og meira að segja viðhald á þeim í svo miklu lágmarki að það er varla vansalaust. 
Þeir eru kannski heflaðir einu sinni eða tvisvar á ári sumir hverjir og er ósköp lítið til að hefla nema grjót og sandur þannig að erfitt er að gera gott úr því, en vissulega má ræða hvernig hægt er að bæta úr því ástandi. 
Eins og ég nefndi hef ég velt því fyrir mér hvort það væri einhver tímabundin lausn í þessu og menn sættust á að Kjalvegur yrði lagaður, helst vildi ég þá sjá það með þeim formerkjum sem ég hef talið upp, ef menn létu þá aðrar stórkarlalegri hugmyndir bíða. 
Það sem ég óttast er að hugmyndirnar um hálendisvegina eru mjög mismunandi. 
Þær eru kannski allt frá því sem við erum að ræða hér og yfir í hugmyndir manna um Forseti hringir. fulluppbyggða þjóðvegi með heilsársþjónustu sem stytta flutninga á akstursleiðum milli landshluta, sem er í raun og veru allt annað mál. 
Frú forseti. Vegna þess sem hv. þingmaður ræddi um stöðu fjáraukalagafrumvarpa og umræður sem urðu hér í gær, nokkuð spaklegar, um aðferðafræðina í Svíþjóð, þá er það að sönnu rétt að Svíar hafa um árabil haft öguð vinnubrögð, bæði varðandi undirbúning fjárlaga og vinnubrögð við framfylgni þeirra. 
Þeir nota það sem kölluð er rammaaðferðafræði og hefur í raun verið í undirbúningi hér um nokkurra ára skeið, tveggja til þriggja ára skeið, að taka upp á Íslandi; var liður í ráðgjöf Alþjóðagjaldeyrissjóðsins þegar hann kom hér í árdögum og leit á þessi mál, mælti eindregið með því. 
Í grunninn gengur sú aðferðafræði út á að afgreiddir eru á þinginu bindandi útgjaldarammar að vori. 
Framkvæmdarvaldið hefur síðan svigrúm til að fylla út í þá ramma en verður að halda sig innan þeirra. 
Þannig að fjárlagafrumvarpið kemur fram að hausti í samræmi við rammana. 
Hins vegar er þar síðan pottur til að ráðstafa í ófyrirséð útgjöld, nákvæmlega eins og við tókum upp hér strax á árinu 2009. 
Í fyrsta sinn var í fjárlögum á Íslandi stór, óskiptur varasjóður upp á milli 4 og 5 milljarða kr. lagt upp með 5 milljarða, lækkaði reyndar nokkuð í meðförum þingsins þannig að hann var eitthvað um 4 milljarðar og það kom sér vel strax á næsta ári þar á eftir því að náttúruhamfarirnar á Íslandi í apríl og í framhaldinu 2010 ætli þær hafi ekki endað með því að kosta ríkissjóð eða hið opinbera eitthvað á annan milljarð króna og það fé kom allt úr þessum potti. 
Alþingi samþykkir ráðstöfun þess eftir á, það er pottinum er skipt og síðan eru fjárheimildirnar færðar í fjáraukalögum með samþykki Alþingis yfir í þau verkefni sem komu upp á á árinu. 
Það er liður í því að draga úr vægi og þörf fyrir fjáraukalög. 
En auðvitað verður aldrei hægt að útiloka þau og það sem skiptir mestu máli er, og mesta agaleysið er, þegar smyglgóss er tekið inn í fjáraukalög Forseti hringir. sem á þar ekkert erindi. 
Það finnst mér verra en í sjálfu sér að menn séu með fjáraukalög til umfjöllunar. 
Og Forseti hringir. því miður er það tilfellið, hér eru liðir sem eiga ekki heima í fjáraukalögum. 
Herra forseti. Ég get varla orða bundist út af því sem hér var síðast tilefni skoðanaskipta hjá hv. þm. Helga Hjörvar og hv. þm. Svandísi Svavarsdóttur að af tvennu, þó að mér sé annt um Stofnun Árna Magnússonar og þá byggingu, hef ég um árabil haft enn meiri raun að hinu, að við Íslendingar skulum ekki eiga almennilegt náttúrugripasafn. 
Það finnst mér eiginlega okkur öllum til skammar sem höfum verið í einhverri forustu í landsmálum um síðustu áratugi eiginlega, það er þyngra en tárum taki. 
Ég ætlaði að inna hv. þm. Helga Hjörvar aðeins betur eftir því sem ég heyrði hann segja, en hann tók nokkuð djarflega til orða um að fjárlagafrumvarpið væri gleðiefni og fagnaðarefni fyrir okkur öll. 
Það má til sanns vegar færa og ég get deilt þeirri skoðun, í ljósi þess að þjóð sem var að kljást við 150 215 milljarða fjárlagahalla getur að sönnu glaðst yfir því að það skuli yfir höfuð vera raunhæft að leggja fram og loka fyrir árið 2014 hallalausum fjárlögum. 
Það er út af fyrir sig gilt sjónarmið. 
En það skiptir auðvitað máli hvernig það er gert og mér fannst kannski hv. þingmaður skulda okkur aðeins skýringar á því hvort hann hefur þó ekki eftir sem áður vissar áhyggjur af þeim veikleikum sem augljóslega eru í þeim grunni. 
Að hluta til er þessu náð saman með æfingum eins og þeim að færa milli vasa hjá ríkinu, Seðlabanka og ríkissjóði, munar um minna en 10 milljarða þar. 
Tekjugrunnurinn er auðvitað að veikjast og hv. þingmaður fór vel yfir það í sinni ræðu, en þá hljótum við að beina líka sjónum að ríkisfjármálahorfum til meðallangs tíma. 
Ég held að hafa verði þann klára fyrirvara á öllum fagnaðarlátum yfir því að við sjáum í hallalaus fjárlög fyrir árið 2014 að ríkisfjármálaáætlun sem auðvitað er engin áætlun því að ríkisstjórnin hefur ekki lagt fram fullmótaða ríkisfjármálaáætlun í sérhefti er sótsvört og Forseti hringir. sýnir afkomu ríkissjóðs í járnum næstu fjögur árin. 
Hversu mikið gleðiefni er það, hv. þingmaður? 
Frú forseti. Hæstv. ráðherra má treysta því að efnahags- og viðskiptanefnd mun ekki draga af sér við að skoða þessi mál. 
Ég skal vera með í þeim hópi varðandi bankaskattinn. 
Ég er mjög áhugasamur um það mál. 
Til að það misskiljist ekki er ég hlynntur því að við reynum að ná þessum skatti, þessum tekjum, skárra væri það nú, ég hef nú yfirleitt verið frekar þekktur fyrir eitthvað annað. 
Það eru einfaldlega þeir fyrirvarar á af minni hálfu að þetta reynist lagalega og tæknilega mögulegt og við komumst upp með þetta. 
Auðvitað getur maður varla setið á sér með að nefna að ef við náum þarna kannski 22 milljörðum á tveimur árum út úr búunum í skattgreiðslur á kostnað kröfuhafanna, sem eiga svo það sem eftir stendur, eru þeir 22 milljarðar ekki að fara í að lækka skuldir heimilanna eins og talað var einhvern tímann um að ávinningur úr þessari átt ætti að ganga til. 
Varðandi skattprósenturnar og hvernig við stöndum vörð um hina tekjulægstu er þetta eins og ráðherra kom réttilega inn á í sínu máli, það þarf alltaf að skoða heildarmyndina. 
Við þurfum að skoða tilfærslukerfin og vaxtabæturnar og barnabæturnar, skattleysismörkin og allt þetta. 
Það er ekki bara ein prósenta eða því um líkt. 
Það var auðvitað allt sett í samhengi. 
Við lágtekjutengdum meira í meira mæli stuðningsaðgerðirnar í kerfinu líka til að hjálpa tekjulægstu hópunum á þessum erfiðustu árum. 
Ég er hins vegar ekki alveg sammála þeim samanburði og aðferðafræði við að leggja saman lífeyrisskuldbindingarnar og skatttekjurnar sem koma svo við útgreiðslur frá þeim og kalla það allt saman skattprósentu á einstaklinga. 
Þegar lífeyrir kemur til útgreiðslu er verið að taka í raun og veru, sem er umdeilanlegt mál að sjálfsögðu, fullan tekjuskatt af ávöxtuninni sem margir hafa sagt að ætti frekar að meðhöndlast eins og fjármagnstekjur og sæta fjármagnstekjuskattlagningu. 
Þá hækkar prósentan vissulega dálítið mikið ef maður tekur með í reikninginn að maður tekur allar útgreiðslurnar, bæði lífeyririnn eins og hann var borgaður inn á sínum tíma, skattfrjáls, og þá ávöxtun sem hann hefur tekið á sig og lætur borga af því fullan tekjuskatt þegar greitt er út. 
Það kemur sér vel fyrir ríki og sveitarfélög, en það má auðvitað segja að sé dálítið harkaleg skattlagning. 
Herra forseti. Það má að sjálfsögðu líta á það í nefnd. 
Það er líka hægt að fara bil beggja. 
Ég held að að mörgu leyti sé eðlilegt að ætla framkvæmdarvaldinu að hafa einhverja forustu í þessum efnum. 
Við bíðum dálítið eftir því að sjá á spil hæstv. ríkisstjórnar, ekki bara í þessu tilviki heldur mörgum öðrum. 
Ég hef leyft mér að setja sem millifyrirsögn í blaðagrein nýlega: Hefur þessi ríkisstjórn efnahagsstefnu? 
Reyndar spurði ég þar líka um atvinnustefnu. 
Það gæti líka verið þannig að ríkisstjórnin mundi styðjast við einhvern þverpólitískan hóp sem væri með í verkefninu. 
Það er hægt að fara ýmsar leiðir í því. 
Það sem mig langar að leggja áherslu á og hefði eiginlega átt að vera í ræðu minni en ekki í andsvari er að það er að mörgu að hyggja í þessu máli. 
Ég hef hallast að því æ meira að það mikilvægasta sé undirstaðan. Gjaldmiðlinum hafi oft verið kennt of mikið um að vera frumorsakavaldur vandans en menn hafi of lítið horft á veikleikana sem voru í grunninum, í undirstöðunni, og sjálfri hagstjórninni. Því það mun aldrei neitt breyta því. 
Enginn heimsins gjaldmiðill mun breyta þeirri sígildu staðreynd að ef þú eyðir meiru en þú aflar endar það illa. 
Það skiptir ekki máli í hvaða mynt maður gerir það. 
Skal ég þá ekki taka Grikkland sem dæmi. 
Tökum bara Kýpur og Írland sem bæði höfðu evru en lentu í miklum vandamálum vegna þess að veikleikar voru í undirstöðunni og menn leyfðu tilteknum hlutum að ganga of langt. 
Alþjóðaumhverfið hefur þróast á tímum nýfrjálshyggjunnar og nýkapítalismans í þá veru að það hefur gert erfiðara fyrir einstök lönd að verja sínar eigin myntir. 
Það er vissulega þannig. 
Spákaupmennska og hinir tryllingslegu fjármagnsflutningar, stöðutaka, áhlaup á gjaldmiðla þetta eru síðari tíma fyrirbæri sem hafa gert í raun og veru enn þá erfiðara að gera það sem í grunninn Forseti hringir. var kannski nógu erfitt fyrir; að vera lítið land með sjálfstæðan gjaldmiðil og sjálfstæða efnahagsstefnu. 
Herra forseti. Það er nú ekki vegna þess að mig langi til að lengja umræðu hér fram á nótt eða það að suðið í hv. þm. Guðlaugi Þór Þórðarsyni um hvað allt hafi verið óhönduglegt og gengið illa á síðasta kjörtímabili angri mig svo mikið en hans venjubundni tónn leyndi sér ekki í þeim efnum, að allt hefði þetta náttúrlega gengið miklu verr en til stóð og hefði átt að vera. 
Til að rétt sé rétt vil ég leiðrétta tölur sem hann fór með um markmið úr samstarfsáætlun Íslands og Alþjóðagjaldeyrissjóðsins um frumjöfnuð. 
Þar fór hv. þingmaður með alls úreltar tölur, væntanlega úr upphaflegu áætluninni sem var breytt, aðlöguð að breyttum aðstæðum og endurskoðuð sérstaklega haustið 2011 í samstarfi við og með fullum stuðningi Alþjóðagjaldeyrissjóðsins. 
Um þetta má allt saman til dæmis lesa í greinargerð með fjárlagafrumvarpi fyrir árið 2012 þar sem farið var yfir það og það stutt efnahagslegum rökum að mildari aðlögunaraðgerðir ættu að duga, meira annars í ljósi þess árangurs sem þá hafði þegar náðst, og þótti mörgum nógu harkalegt það sem gert hafði verið. 
Upphaflegu hugmyndirnar voru satt best að segja rosalegar um að fara þyrfti í aðgerðir hér upp á um 16<percent/> af vergri landsframleiðslu en niðurstaðan varð að endingu sú að um 11<percent/> ættu að duga til að ná heildarjöfnuði. 
Ferlið var mildað og stefnt að vægari markmiðum um afgang á frumjöfnuði fyrir árin 2012 og 2013 og jákvæðum heildarjöfnuði árið 2014. 
Til að rétt sé rétt skal þetta því tekið fram og ef hv. þingmaður trúir þessu ekki þá duga mín orð ekki til að sannfæra hann, en þá skal ég sýna fram á það með Forseti hringir. skjalfestum gögnum við betra tækifæri. 
Herra forseti. Ég held að það hefði ekki verið sanngjarnt að hækka álagið á uppsjávarveiðarnar meira en þetta borið saman við hina miklu lækkun sem varð á bolfiskinum. 
Það held ég að hafi skekkt dæmið allt of mikið í þá átt, einfaldlega vegna þess sem ég nefndi í ræðu minni, það eru mörg stór og öflug fyrirtæki með verulegan hluta eða mestan hluta veiðiheimilda sinna í botnfiski sem hafa gríðarlega góða afkomu. 
Ég sé ekki að sanngjarnt sé að þau fái þá svona miklu vægari meðhöndlun en hin. 
Ég staðfesti hins vegar að uppsjávarfyrirtækin búa við geysilega góða afkomu og ráða vel við þetta gjald. 
Það er ómögulegt að segja nákvæmlega hvernig í heild sinni spilast úr því. 
Kolmunnaaflinn mun fara upp. 
Makríllinn verður vonandi aldrei minni en hann hefur verið tvö undanfarin ár, kannski meiri, en norsk-íslenska síldin fer eitthvað niður og við vitum ekki um loðnuna. 
Þannig standa þau mál í grófum dráttum í bili. 
En þorskurinn er á uppleið og framlegðin ætti að vaxa hjá fyrirtækjum sem eru með veiðiheimildir í þorski og allan fastan kostnað dekkaðan Forseti hringir. og fá að veiða núna ár eftir ár 20 þús. tonnum meira á ári. 
Gripið fram í. 
Mér fannst menn til dæmis horfa algerlega fram hjá árlegum vexti í þorskveiðum þegar þeir voru með þennan mikla afslátt af veiðigjaldinu í vor. 
Sem betur fer er verðið farið að hækka aftur. 
Frú forseti. Ég tek skýrt fram að ég er ekki að blanda mér í þetta til þess að eggja stúdentaráð eða stúdenta sérstaklega til dáða enda held ég að þeir séu alveg fullfærir um það og hafa sýnt það meira annars í snöfurlegri framgöngu sinni gagnvart menntamálaráðherra og lánasjóðnum að það fólk er alveg klárt á sinni vakt að gæta hagsmuna námsmanna rétt eins og það var á sínum tíma, satt best að segja, þegar sá sem hér talar var í stúdentaráði og við stóðum stundum í ýmsum slagsmálum af þessu tagi. 
Ég er fyrst og fremst að draga þetta hér fram af því að mér finnst að þingmenn eigi að vita hvað þeir eru að gera, það eigi að liggja fyrir hvað er á ferðinni í málum af þessu tagi. 
Ég tel að þetta sé mjög tæpt. 
Það er á þessu sá ljóður. 
Sennilega hefði meiri hlutinn ekki þurft að sætta sig við minna en kannski 2 þús. kr. lækkun á þessu innritunargjaldi, ekki fara alveg svona langt í hækkuninni, þá hefði málið sloppið. 
Ég ímynda mér að það hefði verið nokkurn veginn fyrir vind ef gjaldið hefði ekki verið nema 73 þús. kr. eða eitthvað svoleiðis. 
Menn geta auðvitað sagt að þetta séu hreinir smámunir og þessar fjárhæðir skipti ekki miklu til eða frá, en rétt skal vera rétt. 
Lögin heimila að innheimt séu innritunargjöld í samræmi við raunkostnað punktur. 
Ef farið er upp fyrir þau mörk er sú gjaldtaka í fyrsta lagi ólögleg og í öðru lagi er gjaldið orðið skattur því að þá er það ekki lengur innheimta á þessum kostnaði. 
Þessu tvennu má ekki blanda saman. 
Við glímum oft við þessi landamæri annars staðar. 
Stundum leikur grunur á að menn ýki heldur upp ýmsan kostnað sem er settur inn í þjónustugjöld o.s.frv., en það á ekki að gera. 
Þetta á að endurspegla raunkostnað því að allt sem ekki gerir það og er umfram það hvar sem það er í gjaldtöku af þessu tagi er undir fölsku flaggi, þá er það Forseti hringir. skattur en ekki þjónustugjöld eða kostnaðargjöld. 
Herra forseti. Ég þakka þeim hv. þingmönnum sem tekið hafa þátt í umræðum og skal reyna að svara spurningum hv. síðasta ræðumanns. 
Varðandi frekari rannsóknir eða greiningu á þessum hópi get ég ekki sagt að það liggi fyrir mjög skýr mynd af því hvernig hann er nákvæmlega samansettur. 
Það sem er hægt að draga í sundur er hver hluti lánanna var til að fjármagna íbúðakaup. 
Það er einfaldlega gert á þeim grunni, geri ég ráð fyrir, að það eru lán sem stofna rétt til vaxtabóta. 
Það eru gögn frá skattinum sem hægt er að nota til að aðgreina þann hluta lánanna frá hinum, því þarna eru menn að nýta sér lántökurétt sinn hjá lífeyrissjóðum og þeir verða sér út um veð jafnvel þó að lánið sé notað til bílakaupa eða einhverra annarra hluta. 
Í þeim tilvikum sem íbúðakaup hafa farið fram innan tilskilinna tímamarka sem skilgreind eru í lögum og gilda um það hvaða lán stofna rétt til greiðslu vaxtabóta, flokkast þau þar með. 
Það er eins og þarna kemur fram tæp 60<percent/> lánanna sem fóru í slíkt. 
Það sem hins vegar liggur nokkuð ljóst fyrir er að hér er yfirleitt um yngra fólk að ræða. 
Hér er hlutfall fyrstu íbúðakaupa hátt. 
Það er hægt að fullyrða held ég með nokkuð óyggjandi vissu að það á við um hópinn að hann er almennt ungur og það er almennt hærra hlutfall fyrstu íbúðakaupa heldur en á við á lánamarkaðnum eða fasteignamarkaðnum almennt. 
Herra forseti. Mér er nákvæmlega sama hvaða leið þessir fjármunir fara ef þeir fara bara á réttan stað og gagnast þessu verkefni. 
Ég vil ekki sjá að þeir sitji fastir í ríkissjóði. 
Varðandi það að samningurinn hefti stöðu fjarskiptasjóðs að þessu leyti þá skulum við bara ræða hlutina nákvæmlega eins og þeir eru. 
Hér er ríkið ósköp einfaldlega að styðja við þetta fjarskiptafyrirtæki á ákveðnum erfiðleikaárum. 
Leiðin um fjarskiptasjóð er valin vegna þess að ESA mælti með því að þeir almannaþjónustuhagsmunir yrðu skilgreindir sem þarna var verið að passa upp á með því að halda fyrirtækinu á floti og sú leið farin með opinberum stuðningi við fyrirtækið í gegnum samning og skilgreind markmið, það færi betur á því. 
En auðvitað er þetta ekkert annað en ríkisaðstoð við fyrirtækið. 
Burt séð frá því hvernig þeir fjármunir eru merktir þá er fjarskiptasjóður í raun og veru bara sendiboði með þessa fjármuni inn í fyrirtækið Forseti hringir. 
og það á ekki að þurfa að trufla hitt eitt eða neitt. 
Gripið fram í. 
Frú forseti. Hv. þm. Helgi Hrafn Gunnarsson dró ágætlega athyglina að því sem er í raun og veru það furðulega við framgönguna hér, að hæstv. ráðherra eða ríkisstjórn skuli ekki leggja fyrir þingið að ýta nýjum náttúruverndarlögum til hliðar en tiltekin ákvæði þeirra taki þó gildi, bætist við gildandi lög. 
Eða hitt sem hefði verið betra að segja, að þrátt fyrir gildistöku laganna skulu þessi tilteknu ákvæði frestast eða eitthvað í þeim dúr. 
Það er alveg rétt að auðvitað er mjög langt gengið að ætla að stúta lagabálki eins og hann leggur sig á einu bretti. 
Það er það ævintýralega sem er lagt til við Alþingi eftir heildarendurskoðun á afar mikilvægum málaflokki með margra ára aðdraganda. 
Þá kemur að því sem mig langar líka að heyra sjónarmið hv. þingmanns gagnvart. 
Nú á þingið næsta leik, nú er málið að komast á forræði Alþingis. 
Það er auðvitað ekkert sem stöðvar umhverfis- og samgöngunefnd í því að komast að annarri niðurstöðu en ráðherra leggur hér til, fara í þá vinnu sem þarna er verið að tala um, sem auðvitað hefði átt að byrja á í vor ef ný ríkisstjórn var ósátt við einhverja tiltekna hluti í þessari löggjöf, að greina hvað það var. 
Er tími til að koma með tillögur um lagfæringar á því eða viljum við leggja til við þingið frestun gildistöku einhverra tiltekinna ákvæða? 
Nei, það er ekki gert, heldur beðið til 18. nóvember, þá kemst málið á dagskrá og setur þingið auðvitað í tímapressu. 
Engu að síður er það þannig að fordæmi eru fyrir því, ekki síst í umhverfisnefnd Alþingis, að menn hafi sýnt sjálfstæði í vinnubrögðum. 
Ég minnist þeirra tíma þegar þar voru menn eins og Hjörleifur Guttormsson og Ólafur Örn Haraldsson sem tóku stundum frumvörp úr umhverfisráðuneytinu og eiginlega stútuðu þeim gjörsamlega og skrifuðu ný og höfðu fullan kjark. 
Hv. þm. Pétur Blöndal er að hvetja okkur með tillöguflutningi til þess að Alþingi taki sjálft meira frumkvæði í lagasmíð. 
Nú veit ég ekki hvort hv. þm. Helgi Hrafn Gunnarsson Forseti hringir. er meðflutningsmaður, en eigum við ekki að grípa tækifærið? 
Frú forseti. Það þarf kannski meira en tvær mínútur til að halda alveg fullboðlegt námskeið um hvað það er að vera umhverfisverndarsinni eða umhverfissinni. 
Ætli það sé ekki í sem grófustum dráttum fólk sem vill passa upp á náttúruna og umhverfið, fólk sem er farið að gera sér annaðhvort grein fyrir mikilvægi þess málaflokks og samhengi við framtíð lífs á jörðinni gagnvart þeim hlutum, fólk sem hefur orðið einhverja nasasjón af grundvallarreglum sjálfbærrar þróunar, sem hefur ákveðið að taka þá ábyrgu, siðferðilegu afstöðu að það vill ekki lifa um efni fram og ganga á gæði jarðarinnar á kostnað komandi kynslóða þannig að lífsskilyrði þeirra verði lakari og náttúran sem börnin okkar og barnabörnin fá í hendur verði skert. 
Þetta getur líka verið mjög persónulegt. 
Þetta getur snúist um persónulega upplifun og tilfinningu manna af því að þeir hafa kynnst landinu, farið að elska það, þeim þykir vænt um það eins og það er. 
Ég held að það sé voðalega erfitt að skilgreina og ákveða hvað eitt umfram annað ræður því að fólk tekur afstöðu með náttúrunni, lítur á sig sem umhverfisverndarsinna eða umhverfissinna. 
Það getur verið blanda af mörgu þessu. 
Almennt hefur orðið mikil umbylting í viðhorfum og umfjöllun um þessi mál þannig að fáir viðurkenna opinberlega að þeir geri ekkert með þetta. 
Það heyrast kannski svoleiðis raddir sem enn þá hafna því að það sé ástæða til að hafa áhyggjur af loftslagsbreytingum, að það séu bara einhverjar hégiljur vitleysinga. 
Þeim fer mjög fækkandi, sem betur fer. 
Að vísu erum við Íslendingar svo óheppnir að við sitjum uppi með einn af örfáum fjölmiðlum heimsins sem er enn svolítið að daðra við þær hugmyndir að þetta sé sennilega allt saman vitleysa með loftslagsbreytingar og hlýnun jarðar. 
Það er nú fátítt, að uppistöðu til eru Íslendingar auðvitað allir mjög hændir Forseti hringir. að sínu landi og umhverfissinnar í þeim skilningi. 
Herra forseti. Þetta er kannski að einhverju leyti spurning um hvaða hugtök við veljum okkur að nota. 
Það má auðvitað segja að allir á Íslandi hafi orðið fyrir forsendubresti, það er óskaplega vinsælt orð, við urðum öll fyrir áfalli hérna. 
Verðbólgan kom sér illa fyrir alla, hún kom sér mjög illa fyrir marga aðra en þá sem voru með verðtryggð íbúðalán. 
Ég hugsa að sennilega mætti segja að sá hópur sem hafi orðið fyrir mestum forsendubresti af öllum séu þeir sem leigja í Félagsbústöðum eða leigja í sambærilegri leigu þar sem leigan er verðtryggð. 
Mér er ekki kunnugt um að sá hópur hafi fengið eina einustu hjálp. 
Hann fékk á sig fulla verðbólguhækkun á leigunni af því hún er verðtryggð. 
Var það ekki forsendubrestur? 
Var það ekki högg? 
Hitt er alveg ljóst að höggið sem kom á verðtryggð íbúðalán, við erum bara að tala um þau hér, er mismikið eftir því hvenær lánin voru tekin og í hvaða stöðu þú varst þegar hrunið verður. 
Þeir sem tóku lán árin rétt á undan eru í fyrsta lagi með fullt lán. 
Lánið er nýtt og ekkert byrjað að borgast niður. 
Það tekur fullt högg á sig. 
Í öðru lagi keyptu þeir íbúðir eða byggðu á uppsprengdu verði eins og fasteignamarkaðurinn var þá, þannig að þeir eru skuldugri en þeir sem nutu góðs af hagstæðara fasteignaverði áður. 
Það er þetta sem ég á við, að staða hópanna er ólík að þessu leyti. 
Það sýna það allar greiningar. 
Þær gera það. 
Hvað ætlum við að leiðrétta? 
Ætlum við að leiðrétta yfir allt tímabilið, taka líftíma allra verðtryggðra lána? 
Eigum við að reyna að reikna út á hvaða tímabilum lánið hækkaði minna en laun og fasteignaverð og á hvaða tímabilum það hækkaði meira og netta þetta út? 
Ef það er mínus tökum við hann. 
Hvað væri aðgerðin þá orðin stór? 
Hún væri sennilega hrunin niður í fáeina tugi milljarða hið mesta. 
Forseti hringir. 
Þá kæmi nefnilega í ljós að sá hópur sem situr Forseti hringir. aðallega uppi með höggið eru þeir sem tóku lánin á árunum frá 2002-2004 Forseti hringir. og fram að hruni og sérstaklega þeir Forseti hringir. sem voru að kaupa sína fyrstu íbúð. 
Frú forseti. Ég hygg að þetta sé rétt. 
Í samræmi við minni mitt var ráðist í þessar aðgerðir í samstarfi við aðila vinnumarkaðarins og þær voru að uppistöðu til kostaðar af fjármunum sem voru færðir úr Atvinnuleysistryggingasjóði eða fjármagnaðir með tryggingagjaldi. 
Ríkið lagði vissulega talsvert fé á móti í ýmsar þessar aðgerðir og þá beint til skólanna o.s.frv., en að stærstum hluta var þetta fjármagnað með tryggingagjaldi og í samstarfi við aðila vinnumarkaðarins. 
Auðvitað væri ekki skrýtið þótt þeir væru svolítið súrir yfir að sjá svo allt í einu þær æfingar sem þarna eru greinilega í gangi að taka þessar fjárveitingar úr þeim farvegi og búa þær í hendur menntamálaráðherra á næsta ári sem einhvern framtíðarsjóð fyrir hugðarefni hans um að stytta nám til stúdentsprófs eða hvað það nú er. 
Ég tel þetta líka skrýtinn frágang í skilningi fjárreiðulaga o.fl. Auðvitað hefði verið eðlilegast að þessi fjárveiting félli niður ef hún væri ekki nýtt í því skyni sem hún var mörkuð til, útgjöldin hefðu þá ekki orðið frá sjóðnum. 
En til þess að peningarnir verði í sjóði hæstv. ráðherra á næsta ári verður greiðslan að fara úr Atvinnuleysistryggingasjóði og inn í þennan nýja pott. 
Varðandi framkvæmdirnar í ár þá er mjög dapurlegt að sjá ýmsar góðar framkvæmdir sem var verið að koma á og eru með fjárveitingar á þessu ári höggnar þarna niður, heilbrigðisstofnunina í Stykkishólmi, byggingu við heilbrigðisstofnunina á Selfossi, löngu tímabærar endurbætur, og nýja verknámshúsið við Fjölbrautaskóla Suðurlands. 
Það er afar dapurlegt enda þegar maður greinir þetta núna mun opinber fjárfesting minnka umtalsvert milli ára og framlag samneyslunnar til hagvaxtar á næsta ári verða neikvætt vegna þess að við erum að fara aftur á bak í þessum efnum frá yfirstandandi ári. 
Frú forseti. Ég deili þeim skoðunum með hv. ræðumanni að ég held að óhjákvæmilegt sé að yfir þetta verði farið rækilega í efnahags- og viðskiptanefnd og eftir atvikum einnig í hv. fjárlaganefnd því að svona hefur þetta verið kynnt fyrir okkur. 
Ég legg sama skilning í að menn hafi verið að tala um að það færi að gæta fjárfestinga af framkvæmdum í Helguvík reyndar sagði Hagstofan ígildi þeirra ef ég man rétt á síðari hluta árs 2014, síðan stendur hér að þær verði í hámarki 2015 og 2016. 
Það er nú kannski fátt sem bendir til að eitthvert ígildi þessa einhvers staðar annars staðar sé að detta af himnum ofan. 
Hæstv. ríkisstjórn er á þeim villigötum sem raun ber vitni varðandi áherslur á uppbyggingu, nýsköpun og fjárfestingar í almennu atvinnulífi. 
Kannski tekst okkur að einhverju leyti í ljósi þessara frétta að fá menn til að setjast aðeins yfir það. 
Er ekki skynsamlegt að endurmeta ýmislegt sem er á dagskrá í fjárlagafrumvarpinu og þessum bandormum í því ljósi Forseti hringir. ef gullgæsin er að fljúga hjá? 
Herra forseti. Ég þakka hv. þingmanni fyrir þessar upplýsingar. 
Þetta sýnir gagnsemi skoðanaskipta, við erum alltaf að læra og uppfræða hvert annað. 
Ég mundi ekki nákvæmlega um hvað þessi umræða í Frakklandi snerist en ég mundi að hún tengdist einhverju frá Evrópusambandinu og það hafa þá væntanlega verið þessi tilmæli. 
Ég geri nú ráð fyrir því að það sé rétt að Evrópusambandið hafi ekki lögsögu og dómsvald í því hvernig hvert land fyrir sig innan Evrópu hefur klukkuna en það er skiljanlegt ef klukkunni verður breytt að menn vilji að það sé þá gert á sama tíma til verulegs hagræðis fyrir alla. 
Reyndar er alltaf ákveðið fát í kringum breytinguna, það eru árlegar uppákomur að menn gleyma því að klukkan breytist og missa af flugvélum eða öfugt, mæta klukkutíma of snemma eða eitthvað þannig. 
En það er bara eins og það er. 
Að lokum er þetta tiltölulega einfalt; Ísland er bara þar sem það er á hnettinum og við þurfum að horfast í augu við þá staðreynd að landið verður ekki fært til. 
Það er að vísu gömul þjóðsaga í Færeyjum um að einu sinni átti að reyna að draga Færeyjar til Íslands. 
Tvö tröll fóru í það verkefni en það endaði illa. 
Þau urðu náttþrota og dagaði uppi þegar sólin kom og eru klettar norðan við Færeyjar. 
Eru Færeyjar þess vegna enn á sama stað. 
Sú tilraun mislukkaðist að draga þær til á hnettinum. 
Mér finnst stundum næstum því eins og mönnum finnist að þeir geti eitthvað fært Ísland til með þessu og á ég þá alls ekki við þessa tillögu. 
Það er ekki það sem gerist. 
Þetta er bara spurningin um hvernig við stillum best klukkuna. 
Ég held að ég hafi nú í aðalatriðum sagt allt sem ég þarf að segja um afstöðu mína. 
Ég tek það fram að þó að ég hafi talað í gamansömum eða galgopalegum tón um málið á köflum þá tek ég það alvarlega. 
Það er síður en svo að mér finnist þetta léttvægt, ég tel að þetta sé í sjálfu sér býsna stórt mál. 
Ef við værum í alvöru að velta því fyrir okkur að stíga þetta skref þá er það býsna stórt mál. 
Herra forseti. Ég þakka hv. þingmanni fyrir að staðfesta þetta með tengingu þróunaraðstoðarinnar við tekjur af sérstökum veiðigjöldum, þá ber okkur algjörlega saman um það mál. 
Varðandi tekjumissinn þá held ég að ég hafi einmitt sagt að þetta væri komið vel yfir 20 milljarða strax á árinu 2015 og svo vex það, til dæmis ef orkuskatturinn fellur niður upp á 1,5 milljarða eða svo, líklega 2016. 
Það er því ávísun á vaxandi tekjutap og veikari og veikari tekjugrunn næstu árin ef menn halda þessari óbreyttu siglingu, sem ég tel mjög óráðlega. 
Hvað þarf mikinn hagvöxt til að vinna þetta upp? 
Það er augljóst að hann þyrfti að vera umtalsverður. 
Ég tel að það þyrfti viðbótarhagvöxt upp á 1 til 2<percent/> að minnsta kosti til að ná upp í slaka af þessari stærðargráðu. 
En sá hagvöxtur verður einhvern veginn að verða til og það sem ég hef miklar áhyggjur af er að þessar áherslur núna, þar sem menn hverfa frá hinni blönduðu leið og fara meira í niðurskurðarleiðina, leggja enga áherslu á tekjuöflun, muni setja okkur í neikvæðan spíral sem skrúfar niður umsvifin í samfélaginu. Það sé farið út af jafnvæginu, Forseti hringir. sem allir eru að keppa að í vestrænum hagkerfum að finna, milli blandaðra aðgerða tekjuöflunar og niðurskurðar. 
Herra forseti. Hv. þingmaður velti því aðeins fyrir sér hvað byggi að baki þessari framgöngu hér og mér fundust það áhugaverðar hugleiðingar. 
Það má auðvitað spyrja sig: Sátt við hverja er meiningin að ná með þessum vinnubrögðum? 
Sátt við hverja? 
Maður veltir stundum fyrir sér hvort þetta sé orðið skylt umræðu skyld umræða við sjávarútvegsumræðuna, að allir tali um sáttina, hina miklu sátt, en hún virðist eiga að vera við tiltekna aðila en ekki aðra. 
Af því hv. þingmaður spurði spurningarinnar, hvort jafnvel væri verið að ganga einhverra sérhagsmuna veltir maður því fyrir sér og tengir til dæmis við þá staðreynd að hér átti loksins að lögfesta varúðarregluna. 
Getur verið að þar sé sáttin, að sáttin eigi að felast í því að það verði ekki gert? 
Ég geri ráð fyrir því að við getum giskað á hverjir væru ósköp sáttir við að varúðarreglan kæmist ekkert inn í lög á Íslandi þó seint sé. 
Treystir hv. þm. Helgi Hjörvar sér til að vera aðeins beinskeyttari í umfjöllun um þessi efni, svo að við tölum nú ekki tæpitungu mikla, meira en þarf? 
Auðvitað er staðan grafalvarleg. 
Hvað vorum við að ræða hér fyrir ári eða innan við það? 
Við vorum að ræða um hvort við fengjum inn í stjórnarskrána þessar mikilvægustu grundvallarreglur umhverfismálanna, meginprinsipp og grundvallarreglur umhverfisréttarins. 
Þá voru menn að gera sér vonir um það. 
En hvað er hér á dagskrá? 
Nei, það er nú ekki að þetta sé á leiðinni inn í stjórnarskrána. 
Nei, að þetta fari út úr lögum eða komist ekki inn í lög. 
Ég hefði áhuga á að heyra mat hv. þingmanns á þessu út frá þeim hugleiðingum sem hann var hér með um þennan bakgrunn málsins: 
Hvað gengur mönnum til? 
Hvað er þarna á ferðinni? 
Herra forseti. Hv. þingmaður er afar varkár, finnst mér, í hugleiðingum sínum í þessum efnum og vill ekki ganga svo langt að gefa sér að beinlínis andstaða við varúðarregluna og aðrar slíkar grundvallarreglur sé hérna á ferðinni, hugsanlega frekar að einhverjir telji þetta leiðina í mark hjá þeim með einhverjar framkvæmdir. 
Það rímar svo sem við talið um reglusetninguna, að afnema hana, koma hjólum atvinnulífsins í gang, komast áfram eins og menn tala mikið um, sem virðist því miður vera gamla hugsunin, stóriðjukeyrsluhugsunin, að sullast bara áfram með eitthvað slíkt. 
Það er verið að senda Landsvirkjun tóninn þessa dagana eins og við heyrum. 
Mér finnst þetta umhverfi ískyggilegt, ég verð að segja alveg eins og er. 
Það fer dálítill hrollur um mann. 
Ég er ekkert endilega viss um að við séum einu sinni að fara bara einn og hálfan áratug aftur í tímann, mér finnst glitta í viðhorf sem eru jafnvel enn eldri þegar stóriðjubrjálæðið var enn blindara. 
Kannski eigum við að þakka fyrir að menn fóru ekki aftur í náttúruverndarlögin frá 1973. 
Herra forseti. Á bls. 279 stendur, með leyfi forseta: „ Í fimmta lagi er gert ráð fyrir að ríkistekjur aukist um 137,3 millj. kr. og að greiðsla úr ríkissjóði lækki á móti um sömu fjárhæð.“ Þetta er í samræmi við áform um að háskólunum verði heimilað að hækka skrásetningargjald sem nemendur greiða o.s.frv. Það er erfitt að skilja þetta öðruvísi en þetta sé algerlega króna fyrir krónu. 
Varðandi spurninguna um lögmæti hækkunarinnar þá er fróðleg umfjöllun um þetta í greinargerð bandormsfrumvarpsins, 3. mál. 
Þar kemur fram að samkvæmt bókhaldi Háskóla Íslands var raunkostnaður þar 69.600 kr. og í Háskólanum á Akureyri um 80 þús. kr., hvort tveggja á árinu 2012. 
Ef meðaltalið er tekið og miðað við verðlag ársins 2013 ætti það að vera um 72.400 en svo taka menn 4<percent/> verðhækkun á þetta umfram verðuppreikning annarra liða í fjárlagafrumvarpi og koma því þannig upp í 75 þús. kr. og telja það vera hæfilegt gjald á árinu 2014. 
Forseti hringir. 
Ég tel að hér sé farið á ýtrasta vað gagnvart því að hækkun gjaldsins sé ólögleg því hún fari umfram það sem bókhaldsgögn opinberu háskólanna benda til að raunkostnaðurinn sé. 
Frú forseti. Ég hef svo sem velt því sama fyrir mér varðandi fjárfestingaráætlunina, hvort það sé virkilega þannig að þau mörgu góðu verkefni sem fengu loksins brautargengi þar séu einfaldlega fórnarlömb pólitískrar meinbægni. 
Ég held að það sé eitthvert þroskaleysi, eða ég veit ekki hvað ég á eiginlega að kalla það, ef svo er virkilega. 
Trúlega er þá stjórnarandstaðan fyrrverandi, núverandi meiri hluti, að einhverju leyti fangi síns eigin málflutnings hér á síðasta kjörtímabili þegar menn gerðu það að íþrótt að tala alla skapaða hluti niður sem fyrrverandi ríkisstjórn var að bera fram og þar á meðal þessa fjárfestingaráætlun, sem var nú hvernig? 
Að leggja áherslu á menntun, rannsóknir og þróun, fjárfestingu í innviðum okkar, í samgönguframkvæmdum, í innviðum ferðaþjónustunnar, stuðningi við skapandi greinar, stuðningi við litla útflutningssjóði margra skapandi greina. 
Hvað er það þessu? 
Hver getur haft málefnalega á móti þessu en samt verður þetta fórnarlamb niðurskurðar hjá hæstv. ríkisstjórn? 
Það læðist að mér sá grunur að þarna sé þroskaleysi á ferð og það vandamál að menn eru um of fangar síns eigin óábyrga málflutnings á síðasta kjörtímabili. 
Hvar ætti að bera niður? 
Ég held til dæmis að stuðningur við útflutning hinna skapandi greina sé ákaflega ódýr en geti um leið verið alveg gríðarlega skjótvirk aðgerð til þess að ná upp útflutningstekjum og skapa störf. 
Það hefur sýnt sig. 
Bara pínulítill sjóður sem styður við útflutning á hönnun, útflutning á tónlist, útflutning á bókmenntum. 
Svo er það Kvikmyndasjóður, endurgreiðsla rannsóknar- og þróunarkostnaðar, tvímælalaust, innviðirnir í ferðaþjónustunni, tvímælalaust. Að einhverju leyti kannski byggingarframkvæmdir, Forseti hringir. samanber það til dæmis að stofnun Árna Magnússonar er tilbúin og samanber verknámshúsið á Selfossi þar sem ríkið getur Forseti hringir. komið framkvæmdum af stað með tiltölulega litlu fjármagni vegna þess að sveitarfélög og Háskóli Íslands Forseti hringir. ætla að taka stóran hluta byggingarkostnaðarins fyrstu eitt, tvö árin. 
Frú forseti. Orðið auðlegðarskattur er ágætt orð og það sérstaklega vegna þess að það er svo gagnsætt, það er svo tært, eins og gjarnan er nú talið til öndvegismerkja íslenskrar tungu, við erum dugleg við að gefa hlutunum nöfn sem eru lýsandi og tær og segja hvað í hlut á og það gerir auðlegðarskatturinn. 
Hann er skattur á auðlegð, raunverulegan auð. 
Mér finnst það samt alls ekki skora hátt í samkeppni um fallegustu orð íslenskrar tungu. 
Ég nefni bara út úr kolli mínum hér orðið fjallamjólk. 
Af hverju er það ekki bara fallegasta orð íslenskrar tungu eða þess vegna orðið Þistilfjörður? 
Varðandi það hvort auðlegðarskatturinn eins og hann er núna, í tveimur þrepum reyndar, sé hressilegur skattur, já, þetta er auðvitað talsverður skattur en hann er með há frítekjumörk. 
Á allan íslenskan mælikvarða eru það veruleg efni hjá fólki að eiga skuldlausa eign sem einstaklingur upp á 80 milljónir, eða 100 milljónir sem sambýlisfólk, PHB: En lífeyrisréttur? 
og menn borga ekki af þeim hluta auðs síns heldur aðeins af eigninni þar fyrir ofan. 
Fyrir velflesta sem eiga þá kannski eignir á bilinu 100 300 milljónir er skattprósentan lægri á heildareignina. 
Svo er hér ekki alveg sambærilegum hlutum saman að jafna. 
Ég spyr Sjálfstæðisflokkinn á móti sem er orðinn svona ægilega beyglaður yfir þessu: Var ekki eignarskattur á Íslandi áratugum saman sem lagðist á eignir alveg niður í verulega lág mörk? 
Gripið fram í. 
Sjálfstæðisflokkurinn tuðaði mikið um þetta en hann lagði hann á áratugum saman, sat yfirleitt alltaf í ríkisstjórn og viðhélt eignarskatti sem hann var í orði kveðnu á móti. 
Það var eignarskattur. 
Þetta er stóreignarskattur, þetta er auðlegðarskattur. 
Þetta er sambærilegt við það sem Norðmenn kalla formueskat og þá eiga menn formúur, er það ekki? 
Samkvæmt okkar málskilningi. 
Þetta er skattur á mikinn auð og hann er fullkomlega réttlætanlegur. 
Ég hef engar áhyggjur af því að hann standist ekki ákvæði stjórnarskrárinnar. 
Forseti hringir. 
Það væri stórfurðulegt ef við uppi á Íslandi, með okkar sögu í þessum efnum, mættum ekki leggja á auðlegðarskatt sem er miklu mildari að þessu leyti en eignarskattarnir voru hér um áratugaskeið. 
Herra forseti. Ég vil spyrja hv. 4. þm. Reykv. svo, Pétur H. Blöndal, út í eitt má segja lagatæknilegt eða þinglegt atriði sem varðar atriði þessa máls og það er sú staðreynd að inn í þetta frumvarp eiga nú að bætast samkvæmt breytingartillögum meiri hlutans þrír nýir kaflar eða það á að opna upp löggjöf á þremur nýjum sviðum hér við 2. umr. málsins. 
Af því hv. þm. Pétur H. Blöndal hefur oft lagt margt gott til mála í sambandi við bætt vinnubrögð hér á þingi, og ekki síst varðandi sjálfstæði Alþingis og frumkvæði við lagasetningu og annað í þeim dúr, læt ég mér detta í hug að hv. þingmaður sé ekkert sérstaklega ánægður með þetta ráðslag. 
Auðvitað er sökin ekki hv. þingmanns eða efnahags- og viðskiptanefndar því það er augljóslega hér við ríkisstjórn og ráðuneyti að sakast, frumvarpið er auðvitað vanbúið þegar það kemur til okkar hér í haust. 
Það vantar inn í það breytingar á tilteknum lögum sem alls ekki eru opnaðar upp með frumvarpinu þegar það er lagt fram. 
Auðvitað hefur annað eins gerst áður, það viðurkenni ég fúslega, en aldrei hefur þetta samt þótt góð latína. 
Það leiðir til þeirra vandkvæða meðal annars að þessi efnisatriði frumvarpsins eða væntanlegra laga fá aldrei hér þrjár umræður eins og stjórnarskrá og þingsköp gera ráð fyrir. 
Það leiðir líka til þess að þingnefndin hefur þetta ekki í sínum höndum til að senda út til umsagnar með sama hætti og efnisatriði frumvarpsins að öðru leyti. 
Ég vil aðeins heyra sjónarmið hv. þingmanns í þessum efnum án þess að ætla að gera þetta að stóru máli, þannig að ég vil nota fyrra andsvar mitt til að taka þetta mál upp og vekja athygli á því að við erum því miður með svona í farteskinu miðað við breytingartillögur meiri hlutans. 
Herra forseti. Þetta eru gildar spurningar. 
Svarið við fyrstu spurningunni er ósköp einfaldlega það að það var í sjálfu sér ekki fyrr en langt var liðið á árið 2011 að endanlega varð ljóst að lánsveðshópurinn mundi ekki fá úrlausn sinna mála í gegnum 110<percent/>-leiðina, alla vega ekki í tilviki lífeyrissjóða. 
Fljótlega upp úr því var hafist handa við að kortleggja sérstaklega vanda þessa hóps, safna um það upplýsingum og hefja síðan viðræður við lífeyrissjóðina. 
Skemmst er frá því að segja að þær viðræður stóðu í meira en ár, frá því snemma á ári 2012 og þangað til í mars 2013, langar og strangar. 
Auðvitað var reynt að afla upplýsinga eins og hægt var. 
Það var í raun ekki fyrr en samkomulagi hafði verið landað við lífeyrissjóðina sem forsendur voru fyrir því að leggja fram frumvarp til fullnustu því samkomulagi. 
Það tók allan þennan tíma. 
Ég hygg nú að einhverjir kannist við það og muni eftir því að með reglubundnum hætti var spurt að því í fjölmiðlum og fjallað um það hvernig gengi í þessum viðræðum. 
Í öðru lagi: Hvaða fjárhæðir? 
Það er sömuleiðis verulegum vandkvæðum bundið að meta það nákvæmlega. 
Það mundi að sjálfsögðu ekki liggja fyrir fyrr en í lok aðgerðarinnar, en þó er hægt að áætla stærðargráðuna. 
Líklegasta mat á þætti ríkisins, þeim hluta sem lenti á ríkinu í þessari aðgerð, er stærðargráðan 2 til 3 milljarðar kr. 2,5 til 4. 
Það er mjög erfitt að áætla það mikið nákvæmar. 
Við höfum tilteknar tölfræðilegar upplýsingar, þær eru reifaðar í greinargerð með frumvarpinu svo sem eins og að um tæplega 4.000 af hátt í 7.000 með lánsveð nýttu þau lán til íbúðakaupa. 
Að sjálfsögðu koma ekki aðrir til greina hér en þeir sem notuðu lánin með veðum í íbúðakaup, það eru þeir sem fengju niðurfærsluna. 
Hvað með þá sem hafa leyst til sín ábyrgðir? 
Sem betur fer er ástæða til að ætla að ekki hafi verið mikið um það í tilviki Forseti hringir. lánsveðanna, einfaldlega vegna þess að öllum hefur verið þessi staða ljós og lífeyrissjóðirnir að minnsta kosti upplýsa að þeir hafi farið sér hægt Forseti hringir. og almennt ekki farið í slíkar aðgerðir. 
Herra forseti. Það er rétt, það er óvenjulegt að lesa gagnrýni af þessu tagi í nefndaráliti meiri hluta fjárlaganefndar á áformum eigin meiri hluta eins og þarna stendur, að um sé að ræða nýtt verkefni sem unnið verði á árinu 2014 og eigi því ekki að koma fram í fjáraukalögum. 
Eftir sem áður leggur meiri hlutinn þetta til. 
Reyndar er sennilega prentvilla í skjalinu í næstsíðustu línu þessa kafla því að þar er allt í einu minni hlutinn farinn að gera athugasemdir við þessi vinnubrögð. 
Það hlýtur að vera prentvilla og á áfram að vera hinn sami meiri hluti, það hefur slæðst þarna inn ein villa. 
Það breytir ekki því að þetta er alveg réttilega sagt og mætti bæta fleiru við. 
Þarna væri eðlilegt að spyrja líka út í og fara út í reglur um yfirfærslu fjárheimilda. 
Eru engin takmörk á því? 
Geta ráðherrar pantað að eigin geðþótta hvaða svigrúm þeir hafa í yfirfærslu fjárheimilda milli ára eftir því hvort það er þóknanlegt eða ekki? 
Varðandi Íbúðalánasjóð er staða hans vissulega alvarleg og er meiri hlutinn gagnrýninn á það hve lítið hafi gerst í sambandi við málefni sjóðsins. 
Ég verð að taka undir að það eru vonbrigði að enn eitt hálfa árið eða átta mánuðirnir eru liðnir án þess að í raun og veru Forseti hringir. verði séð að neinar pólitískar ákvarðanir hafi verið teknar um það sem þarf Forseti hringir. að taka pólitískar ákvarðanir um vegna vanda Íbúðalánasjóðs. 
Herra forseti. Varðandi náttúrugripasafnið þá deili ég þeirri skoðun. 
Ég taldi það geta orðið góða lausn, að minnsta kosti í bili, að við kæmum upp myndarlegri sýningu í Perlunni. 
Við yrðum kannski að taka lengra tilhlaup í að byggja það sem hefur alltaf verið minn draumur; að við byggðum glæsilegt náttúrugripasafn á svæði háskólans. 
Mér finnst að það ætti að standa í Vatnsmýrinni nálægt jarðvísindahúsinu og þar. 
Ég gerði tilraun til þess þegar Síminn var seldur að hafa samband við þáverandi ráðamenn landsins mesta, Davíð Oddsson og Halldór Ásgrímsson, og leggja til við þá að einhver hluti af því fé færi í að byggja náttúrugripasafn en sú hugmynd hlaut ekki brautargengi. 
Varðandi stöðu ríkisfjármálanna held ég að það sé hárrétt ályktað að sökum þess að við eigum náttúrlega talsvert óunnið að klára eftirköst hrunsins, og langstærsta verkefnið eru þar gjaldeyrishöftin og þessi geysilega krónustaða útlendinga sem er hér lokuð inni, að þá munu ríkisfjármálin alltaf vera tvöfalt mikilvægari, þrefalt mikilvægari eða hvað við eigum að segja, sem kjölfesta og sýnilegt tákn þess að við séum að ná tökum á málunum. 
Ég held að við þolum enn síður en ella nokkurt Forseti hringir. ábyrgðarleysi í því hvernig ríkisfjármálum er lokað Forseti hringir. á næstu árum. 
Herra forseti. Það má enginn skilja orð mín svo að ég sé á nokkurn hátt að leggjast gegn þessu máli. 
Ég tel þvert á móti að sterk efnisleg rök séu fyrir því að gera þetta núna. 
Það er út af fyrir sig málefnalegt sjónarmið að þegar komin er einhver mynd á þessar aðgerðir sé staðan sterkari að því leyti til að hægt sé að höfða skýrt til þess að það megi teljast málefnalegt að þar sem ætla megi að einhverjir sem eru í þessum vanda fái þannig úrlausn að þeir komist hjá nauðungaruppboðum sé skynsamlegt að búa til þennan frest. 
Það mun hins vegar því miður ekki breyta hinu að ýmsir munu segja, sem fyrir þessu urðu á liðnum sumar- og haustmánuðum, að þeir hefðu þegið að fá sambærilega meðferð, það er bara veruleiki sem við verðum að horfast í augu við. 
Út af fyrir sig má líka spyrja: Höfðu stjórnvöld, sem boðuðu þessar aðgerðir reyndar miklu umfangsmeiri en niðurstaðan virðist svo ætla að verða, ekki þá trú á þeim að þau gætu teflt þeim fram og sagt: Þetta er að koma. 
Við munum í krafti valdaaðstöðu okkar og meiri hluta fara í þannig aðgerðir að þær stofna efnislega rétt til þess að stöðva nauðungaruppboð? 
Ég ætla ekki að fara út í nánari rökræður eða deilur um lögfræðina í þeim efnum, við erum bara þar stödd þar sem við erum stödd og verðum að horfast í augu við það. 
En síðan endurtek ég bara þau varnaðarorð, sem ég held að hljóti megi kalla, að það er ekkert einfalt í þessum málum. 
Það er býsna snúið að fara inn í þetta á hvern hátt sem það er gert, meðal annars vegna þess að svo lýkur svona tímabili. 
Þá kemur upp erfið staða þegar hin hefðbundnu, lögbundnu ferli eru sett í gang á nýjan leik. 
Herra forseti. Ég held við þurfum meira en andsvör og tveggja mínútna ræðutíma ef við förum í stóru málin eins og hvað orsakar verðbólguna og af hverju hún hefur verið svona þrálát og erfið viðureignar hjá okkur. 
Auðvitað voru það á sínum tíma hinar miklu sveiflur í okkar unga og vaxandi hagkerfi sem tengdust náttúrunni og öðru slíku sem gerðu hagstjórnina erfiða og menn gripu til stórfelldra gengisfellinga og slíkra hluta af ástæðum sem við þekkjum og liggja aftur í sögunni. 
Svo þegar menn voru orðnir leiðir á verðbólgunni tóku þeir upp verðtryggingu og hún varð síðan að stórum þætti eftir því sem á leið. 
Í grunninn aftengir hún eitt element sem þarf að vera til staðar upp að vissu marki, það er það að á vissum tímum þarf að rýra verðgildi peninganna. 
Það gerist í hagkerfum þar sem ekki er verðtrygging eða a.m.k. ekki umfangsmikil verðtrygging, dæmi er Bretland undanfarið ár. 
Þar hefur verið verðbólga sem hefur bitið dálítið í í Bretlandi enda hafa Bretar verið í miklum erfiðleikum. 
Hvað hefur gerst? 
Jú, auðvitað hefur verðgildi fjármuna rýrnað í Bretlandi við þær aðstæður. 
Hér hjá okkur er stór hluti hagkerfisins bara tekinn til hliðar í þessum efnum. 
Það er ekki aðeins þannig að verðgildið haldist heldur oftryggir verðtryggingin í raun fjármuni. 
Þetta skekkir margt sem við er að eiga í þessu efni. 
Ég held að þetta sé sambland af svo mörgu á Íslandi, það er erfitt að tilgreina eitthvað eitt. 
Ég held að menn horfi stundum fram hjá því hvað Ísland er ungt sem efnahagslega þróað ríki með einhvern umtalsverðan hagvöxt og sæmilega velsæld. 
Gleymum því ekki að við komum úr sárustu fátækt Evrópu fyrir rúmum 100 árum. 
Það er Forseti hringir. eðlilega ungæðisbragur á ýmsu hjá okkur þegar hlutirnir eru rétt að byggjast upp. 
Forseti hringir. 
Herra forseti. Ég þakka hæstv. ráðherra fyrir svörin. 
Þetta skýrði bakgrunn málsins og að sjálfsögðu tekur maður mark á því ef Samband íslenskra sveitarfélaga ber fram slíka ósk og hefur haft um það samráð við eftirlitsnefndina. 
Ég áskil mér engu að síður rétt til þess eða fyrir hönd vina og vandamanna að fara ofan í saumana á því hvort til dæmis er endilega skynsamlegast að orða þetta svona frá byrjun, að þetta skuli veitt og það sé skylt í allt að tíu ár frá gildistöku laganna. 
Mér hefði fundist alveg koma til greina að skoða hvort þarna væri búið til eitthvað styttra aðlögunartímabil innan tímans. 
Það gefur augaleið að þetta mun þýða að samanburður á stöðu sveitarfélaganna verður ekki alveg jafn gagnsær og einfaldur þegar sum þeirra taka þetta með, þeim sem er það hagstætt eða þau sem eru hlutlaus af áhrifum fyrirtækja af þessu tagi, en hin gera það ekki. 
Að sjálfsögðu getur verið viðkvæmt að fjalla um það hér úr ræðustóli Alþingis nákvæmlega hvaða sveitarfélög þetta hefur mest áhrif á. 
Ég beini því til hv. nefndar að hún fái þá frekari upplýsingar um það og fari yfir það til að öllu sé til haga haldið og ekki sé verið að fara í breytingar af þessu tagi vegna óska frá einu eða tveimur sveitarfélögum heldur sé þetta sæmilega almenns eðlis. 
Við fjárhagsvanda einstakra sveitarfélaga, sem er orðinn mikill og illviðráðanlegur af einhverjum sökum, verður að glíma á vettvangi þess sveitarfélags auðvitað en að mínu mati á einnig Samband íslenskra sveitarfélaga og sveitarfélögin að sýna samábyrgð við slíkar aðstæður og hefðu jafnvel mátt gera það betur þegar einn af litlu bræðrum sveitarfélaganna á höfuðborgarsvæðinu lenti í miklum hremmingum. 
Það þýðir ekki að ýta slíku Forseti hringir. inn í framtíðina með því að gefa eftir reglur sem eru almennt skynsamlegar og Forseti hringir. menn ættu að standa saman um að koma á. 
Frú forseti. Raunsæismenn horfast í augu við stöðuna eins og hún er á hverjum tíma og leggja það niður fyrir sér hvernig er hægt að ná skástum árangri, þó að menn fái ekki kannski allt sem þeir vilja. 
Að mínu mati er náttúrlega einfaldast að þessi lög öðlist gildi eins og þau eru og komi í ljós að eitthvað megi þar betur fara hefur annað eins gerst og að það hafi verið lagfært í ljósi reynslunnar af framkvæmd þeirra laga. 
Ég fullyrði algerlega hreint að þau mega ganga í gildi nákvæmlega eins og þau eru og það væri í góðu lagi af minni hálfu. 
Ef hægt væri með einhverjum samtölum og skoðun að fara yfir nokkur helstu núningsatriðin og gera þar einhverjar lagfæringar væri það náttúrlega albest, menn breyttu þá því sem til þyrfti næðist með því betri samstaða. 
Það væru auðvitað ýmsar varíasjónir þar á ofan eins og að fresta gildistöku einhverra afmarkaðra kafla, það er hægt. 
Það er margt í þessu mögulegt ef viljinn er til staðar. 
Ég geri ráð fyrir því að hæstv. ráðherra tali einhvern tíma síðar í umræðunni og það verður fróðlegt að heyra hvað hann hefur um svona hugmyndir að segja. 
Ég hef vitnað í sögulegar hefðir í sambandi við að umhverfisnefnd eða umhverfisnefndir þingsins hafi stundum verið atkvæðamiklar við að breyta málum ráðherra, ég sæi ekkert að því í þessu tilviki. 
Í raun og veru væri hægt að gera þetta frumvarp mjög einfaldlega óþarft með því að fara í smávægilegar breytingar ef það yrði niðurstaðan á lögunum sem eiga að öðlast gildi 1. apríl og þá væri málið í höfn. 
Við skulum bíða og sjá en ég heyri hvað hv. þingmaður segir, hann er áhugamaður um að reyna að miðla málum og finna á þessu einhverja samkomulagslausn og mér finnst aldrei óskynsamlegt að slíkt sé lagt til. 
Herra forseti. Af því að við ræddum aðeins áðan framtíðina og nokkur næstu ár sem við erum greinilega hjartanlega sammála um, ég og hæstv. fjármálaráðherra, að er okkur áhyggjuefni vil ég spyrja hæstv. ráðherra: Er þess að vænta að fram komi sjálfstæð og ítarleg ríkisfjármálaáætlun í sjálfstæðri skýrslu? 
Nú veit ég að líta má á fyrra heftið, litla hefti fjárlagafrumvarpsins, sem vísi að slíku en það er ekki sett fram sem sjálfstæð áætlun og ekki með jafn ítarlegum rökstuðningi og textum og við reyndum að gera 2009, 2011 og 2012 höfðum myndir af fallegum fjöllum í ónefndum kjördæmum framan á heftunum, Herðubreið og Keili. 
Hæstv. ráðherra gæti haft einhvern hólinn við Garðabæ sem mundi prýða ritið. 
Ég mundi fagna því og ég vonast til að svo verði því að það er gott að fá slíkt plagg með ítarlegum tölugögnum og öðru slíku. 
Varðandi fjárfestingaráætlunina þá mundi ég að mörgu leyti alveg skilja og kaupa rök hæstv. ráðherra ef þetta hefðu verið útgjöld í rekstur eða eiginlega svona illa ígrunduð innspýting í útgjöld ríkisins bara á árinu fyrir kosningar, en það var ekki svoleiðis. 
Eftir vandlegan undirbúning, skýrslugerð og mikið samráð fæddist þessi fjárfestingaráætlun og þetta er, herra forseti, fjárfestingaráætlun. 
Og í hverju? 
Í rannsóknum, í þróun, í tækni, í nýsköpun, skapandi greinum og þeim sprotum sem við vonuðumst til að við værum að hjálpa af stað og mundu síðan hjálpa okkur á komandi árum í gegnum aukna verðmætasköpun og umsvif. 
Og það eru gríðarlegir möguleikar þarna. 
Tökum hönnun sem menn voru fyrir ekkert löngu kannski ekkert að flokka sem mikilvægan þátt í atvinnulífi og þróun. 
45 milljóna sjóður í að hlúa að hönnun og koma henni betur Forseti hringir. á framfæri sem mikilvægum þætti nýsköpunar og þróunar höfum við virkilega ekki efni á því að halda honum áfram? 
Herra forseti. Það er alveg rétt að þróunaraðstoð lækkaði í framhaldi af hruninu. 
Reyndar er árið 2008 dálítið afbrigðilegt vegna þeirrar breytingar sem varð á gengi krónunnar innan þess árs og þar sem búið var að skuldbinda talsvert af framlögunum í erlendri mynt rokhækkaði hlutfallið í íslenskum krónum gagnvart landsframleiðslunni af þeim sökum, ekki vegna þess að menn tækju sérstaklega ákvarðanir um hitt. 
Árin á eftir, sérstaklega árin 2009 og 2010, lækkar þróunaraðstoðin, eða 2010 og 2011, en hún fer að aukast aftur 2012, ef ég man þetta rétt, og síðan er hún verulega hækkuð 2013 þannig að þá fer hlutfallið á nýjan leik í um <percent/> af vergri landsframleiðslu. 
Strax í miðri kreppunni, að segja má, það er við afgreiðslu fjárlaga fyrir árið 2012 á árinu 2011 er lagt af stað á nýjan leik í að hækka þróunaraðstoð. 
Menn höfðu metnað til þess þá, enda byrjaði að rofa til eða byrjaði að hilla undir land í búskap ríkisins Forseti hringir. 
Ég held það sé því ekki sterkur málstaður að ráðast sérstaklega að fyrri ríkisstjórn í þeim efnum miðað við það fordæmi sem hún skapaði. 
Frú forseti. Bara til að rifja það upp hvernig þessi pottur hefur nýst, eins og ég minnti á þá verður strax árið 2010 eldgosið í Eyjafjallajökli og miklar hamfarir því tengdar og umtalsvert tjón á mannvirkjum sem sumt var bætt af viðlagatryggingu, annað lenti á ríkissjóði. 
Verulegur kostnaður. 
Árið eftir gýs í Grímsvötnum og aftur verður umtalsvert tjón og aftur reynir á pottinn og árið 2012 gerir mannskaðaveður um norðanvert landið með verulegu fjártjóni og útgjöldum. 
Þannig að í öll þau þrjú skipti kom sér vel að hafa þennan pott og þá leiðir það til þess að halli á fjárlögum vex ekki þó að fjárheimildirnar séu síðan samþykktar í fjáraukalögum undir lok ársins. 
Í öðru lagi þá er það þannig að menn eru held ég of uppteknir hér kannski af því að agaleysi felist fyrst og fremst í fjáraukalagafrumvarpi. 
Það eru líka hlutir, eins og reglur um yfirfærslu ónýttra fjárheimilda, meðferð á uppsöfnuðum skuldahalla, afskriftir í lokafjárlögum og fleira því um líkt, sem þarf að taka miklu fastari tökum. 
Herra forseti. Við reyndum að beita mjög öguðum vinnubrögðum í síðustu ríkisstjórn við meðferð mála af þessu tagi, enda tóku allir það alvarlega að við þyrftum að taka okkur á, meira annars í kjölfar niðurstaðna úr skýrslu rannsóknarnefndar Alþingis. 
Ég vil að minnsta kosti meina að við höfum reynt að sýna alla þá formfestu sem ber að gera þegar ákvarðanir eru rétt teknar af þessu tagi. 
Oftast komu beiðnir frá ráðuneytum eða ráðherrum um aukafjárveitingar og þá fóru þær í ráðherranefnd um ríkisfjármál sem fór yfir þær og gerði svo eftir atvikum tillögur í ríkisstjórn eða tók undir eða andmælti tillögu viðkomandi ráðherra. 
Það var ráðherranefnd um ríkisfjármál og það var ríkisstjórnin sjálf sem samþykkti og færði til bókar að þar hefði verið tekin stjórnskipulega gild ákvörðun um aukafjárveitingu. 
Góð venja er þá að upplýsa fjárlaganefnd um að til standi að sækja um fjáraukalagaheimild vegna aðstæðna sem komið hafa upp. 
Ég sagði hér í gær og get endurtekið það að ég lít svo á og hef þannig lært réttinn í þessum efnum að þar með sé það orðin embættisskylda þess fjármálaráðherra sem leggur fram fjáraukalagafrumvarp næsta haust Forseti hringir. að leggja aukafjárveitinguna til við Alþingi, en Alþingi getur eftir atvikum hafnað henni Forseti hringir. 
og ráðherrann getur sjálfur mælt gegn því að hún verði samþykkt. 
Forseti hringir. 
En það er hluti af embættisskyldum hans að sjá um að rétt tekin ákvörðun berist Alþingi. 
Herra forseti. Mér finnst nú að stór hluti þessa ágæta starfsfólks ætti aðallega að fá hærra kaup og að það eigi ekki að þurfa að skíra það yfirvinnu. 
Auðvitað er það veruleiki okkar að fólk í stórum stíl vinnur á óboðlega lágum launum. 
Þó að ég hafi nefnt hér viðskiptahagsmunina gef ég þeim ekki mikið vægi í þessu, bara til að enginn misskilji það. 
Ég tel að hin sjónarmiðin eigi að vega miklu þyngra, það er þau sem snúa að lýðheilsu og lífi og umhverfi fólks, það er það stóra í þessu máli. 
Ef við bætum aðstæðurnar og hugsanlega heilsufar og vellíðan fólks með þessu þá gerum við það að sjálfsögðu þó að menn þurfi kannski að færa eitthvað til hádegismat sinn ef þeir þurfa að ná í menn úti í Evrópu. 
Það vegur ekki þungt í mínum huga og hefur aldrei gert. 
Spurningin um samgöngurnar væri þá stærra mál í þessu samhengi og gæti spilað dálítið inn í þarna. 
En ég nálgast málið út frá því að að sjálfsögðu er það vellíðan okkar og heilsa sem á að ráða mestu í þessum efnum og eins og ég sagði þá hefur þetta vissulega áhrif. 
Þessi rök gilda alveg á vissum tímum ársins en það er tiltölulega þröngt bil vegna þess hve norðarlega við erum á hnettinum. 
Er það ekki þannig? 
Við eigum líka að horfast í augu við að vægi þess að breyta klukkunni innan ársins er meira þegar sunnar kemur. 
Frú forseti. Ég vil byrja á að þakka hv. þm. Ragnheiði Elínu Árnadóttur kærlega fyrir framsöguna í þessu merkilega máli sem ég hef hlustað á hana fara ítarlega yfir, ekki bara í eitt ár heldur í vel á annað ár innan þingflokksins. 
Þetta er markmið sem hún hefur haft í þessu merkilega máli og reynt að koma í gegnum þingið, máli sem getur haft svo mikil áhrif á lífshamingju fólks þar sem aðstæður geta verið mjög mismunandi frá hjónum til hjóna eða einstaklingum til einstaklinga. 
Ég þakka henni sérstaklega fyrir eljuna og þrautseigjuna í þessu mikilvæga og umdeilda máli. 
Fyrirspurn mín beinist að þeim andmælum sem hefur verið hreyft gegn málinu af hálfu til að mynda siðfræðiráðs Læknafélagsins. 
Mig langar að fá afstöðu hv. þingmanns til þeirra niðurstaðna sem þar liggja fyrir þannig að hún komist líka í þingbækur. 
Ég vil líka spyrja hana um annað mál sem ég tel ekki lengur tengt staðgöngumæðrun, mál Jóels á Indlandi. 
Það mál finnst mér að við eigum að taka út fyrir sviga í allri umræðu um staðgöngumæðrun. 
Það þarf að koma hjónunum heim með barnið, með Jóel, sem er íslenskur ríkisborgari. 
Það þýðir ekki fyrir stjórnsýsluna að móast við sem ég veit að utanríkisráðherra hefur alls ekki verið að gera. 
Ég vil ekki nálgast þetta neikvætt, ég trúi ekki öðru en að innanríkisráðherra beiti sér líka af alefli því að þetta snertir fyrst og fremst þessa fjölskyldu, það að hún komist heim og finni að hún sé öllsömul af einlægni velkomin hingað til landsins okkar. 
Ég bið hv. þingmann að útskýra ástæðurnar að hennar mati fyrir því að Jóel og fjölskylda hans, Jóel sem er kominn með íslenskan ríkisborgararétt, eru ekki enn komin til landsins. 
Frú forseti. Ef svo er hlýt ég að gera ráð fyrir því að um það frumvarp sem ég hef lagt fram um breytingar á starfsmannalögunum, varðandi það að koma til móts við athugasemdir Ríkisendurskoðunar til að það verði aukið aðhald í ríkisrekstri og þá sérstaklega rekstri opinberra stofnana, verði breiður stuðningur á meðal vinstri flokkanna, að menn fylgi því sem þeir segja hér, að þetta sé þá ekki eingöngu atlaga að einkareknum skólum. 
Það kann vel að vera að það hafi ekki komið nægilega skýrt fram hjá mér um arðsemina. 
Ég tel það hafa verið mjög óheppilegt að á þessum tíma hafi menn greitt sér út arð og að ráðuneytið skuli ekki hafa haft upplýsingar um það á sama tíma og það kom til móts við skólann í þeim erfiðleikum sem hann átti í, afar óheppilegt svo vægt sé til orða tekið. 
Síðan er hitt sem varðar það hvernig menn koma til móts við skólana, það vita þeir sem hafa komið að rekstri skóla, ekki síst þeirra sem eru með rekstur í uppbyggingu, að menn geta ekki séð fyrir nákvæmlega hversu margir koma inn í skóla frá ári til árs. 
Það er ekki bara frá einu ári til annars, það er ákveðið tímabil sem nýir skólar þurfa að hafa ákveðna aðlögunarhæfni. 
Ég vona að við getum sammælst um að einkareknir skólar eigi að hafa sömu sveigjuna og aðrir skólar. 
Ég veit ekki betur en að eins hafi verið tekið á málefnum Hraðbrautar og hefur verið gert við aðra skóla. 
Reglan var að reyna að koma til móts við og jafna út ef menn fóru yfir varðandi nemendaígildin eða nemendaígildin voru vangreidd. 
Hraðbrautin var mikil nýbreytni. 
Þetta var sérstakt, þetta var algjörlega nýtt á markaðnum og menn gátu ekki séð fyrir með vissu hversu margir mundu sækja um í skólanum. 
Núna skilst mér að það séu fleiri en 300 nemendur í skólanum en menn töluðu ávallt um í kringum 250. 
Forseti hringir. 
Þetta verður kerfið innan menntamálanna að bjóða upp á, ákveðinn sveigjanleika, því að eins og við vitum Forseti hringir. eru sumir skólar í tísku og aðrir ekki og þannig er þetta breytilegt frá ári til árs. 
Frú forseti. Rétt skal vera rétt. 
Menntamálanefnd breytti Fjölmiðlastofu í fjölmiðlanefnd. 
Hóll eða hæð, það skiptir ekki öllu máli. 
Mér finnst þetta vera sama málið, bara með nýju nafni. 
Gagnrýni okkar sjálfstæðismanna heldur eftir sem áður. 
Það er verið að koma ákveðnu stjórnsýslulegu batteríi á laggirnar sem við erum einfaldlega á móti. 
Hv. þingmaður talaði um að tekið hefði verið á mjög mörgum nýjum málum. 
Ég sé ekki stoð fyrir svo mörgum nýjum málum. 
Það var eðlilegt að tekið væri á ritstjórnarlegu sjálfstæði, að enn frekar yrði hnykkt á því í ljósi hrunsins, en það er bara örlítil viðbót við það sem lá fyrir. 
Er verið að taka á eignarhaldinu eins og ég hef komið inn á? 
Nei. 
Er verið að taka á samkeppnismálunum sem Samkeppniseftirlitið hefur ítrekað fett fingur út í? 
Nei. 
Er verið að taka á auglýsingamálum Ríkisútvarpsins? 
Nei. 
Gripið fram í: Jú. 
Allt hitt var nokkurn veginn tilbúið. 
Þess vegna spyr ég, eðlilega: Hvað hafa menn verið að gera þessi tvö ár ef ekki er meira kjöt á beinunum en raun ber vitni? 
Frú forseti. Þetta er góð spurning og svarið er mjög einfalt: 
Það þarf að skipta um ríkisstjórn. 
Það er stóra svarið við spurningunni. 
Ég vil geta þess að ég var einmitt að reyna að draga fram aðrar framkvæmdir sem eru ekki á vegum ríkisins sem er nauðsynlegt að reyna að hvetja til að farið verði af stað með. 
Ég er að tala um þær opinberu framkvæmdir, upp á 6,5 milljarða, sem nú þegar er búið að gera ráð fyrir í fjárlögum. 
Ég spyr: Af hverju er ekki farið af stað nú þegar með þær framkvæmdir? 
Við erum búin að gera ráð fyrir þeim í fjárlögum. 
Við þurfum síðan að gera allt til að örva einkaframtakið. 
Það verður ekki gert með þeirri stjórnarstefnu sem er núna, með auknum álögum á fyrirtækin fyrir utan heimilin í landinu, það verður ekki gert með því að hækka tryggingagjaldið lon og don, því að það mun deyfa vilja minni og meðalstórra fyrirtækja til að fara af stað í auknar framkvæmdir og fjárfestingar. 
Að mínu viti þarf að breyta frá þeirri stjórnarstefnu sem nú er til að örva framkvæmdir. 
Það á að hætta að tala fjandsamlega til fjárfesta, ekki síst erlendra fjárfesta sem vilja koma hingað inn, og ógna þeim með því að ef þeir hegði sér ekki eins og forsætisráðherra óskar verði farið í ákveðna þjóðnýtingu. 
Þannig að fyrsta svarið og augljósast er að skipta um ríkisstjórn. 
En ef ekki er hægt að gera það, þá er það skylda okkar í stjórnarandstöðunni að tala um fyrir ríkisstjórninni og sýna fram á að það þarf að örva fjárfestingar, við verðum að vaxa, við verðum að framleiða, við verðum að fara í að skapa það verður ekki gert bara í gegnum opinberar framkvæmdir. 
Það vitum við manna best, Pétur Blöndal, ég og aðrir, ekki síst þingmenn Sjálfstæðisflokksins. 
Mín ósk er sú að við notum þær heimildir sem við höfum nú þegar í lögum til að fara í einkaframkvæmdir og ekki síður í opinberar framkvæmdir. 
Um 16.000 Íslendingar eru atvinnulausir. 
Þeir þurfa að fá eitthvert svar. 
Herra forseti. Mér finnst alvarlegt ef þingflokkur Samfylkingarinnar hefur ekki talið ástæðu til að staldra við og fá til dæmis stjórnlagaspekinga til að fara yfir umsögn fjármálaráðuneytisins. 
Á hinn bóginn vil ég undirstrika varðandi veiðileyfagjaldið að við tengjum nýtingarsamninga. 
Ég fagna því sérstaklega sem hv. þingmaður sagði áðan þegar hann gaf í skyn að nýtingartíminn sem gefinn var upp í báðum frumvörpunum væri allt of skammur. 
Hann er allt of skammur og ef við tengjum hann til dæmis við orkuna erum við kannski að tala um 30 40 ár, jafnvel 60 ár. 
Auðvitað þurfa sjávarútvegsfyrirtækin að fá ákveðna vissu fyrir því að með því að greiða ákveðið auðlindagjald fyrir aðgang að auðlindinni fái þau nýtingarsamninga til langs tíma svo að óvissan verði ekki alger. 
Ég kvíði því ef fara á með málið til þingnefndar og taka það síðan þaðan út með töngum sem ég spái ef það fer þangað. 
Forseti hringir. 
Fyrst málið fór með þessum hætti í gegnum þingflokk Samfylkingarinnar hvað mun þá ríkisstjórnin gera til að beita sér gagnvart þingnefndinni í þessu máli? 
Ég er hrædd um að hún muni beita sér af fullum krafti og taka málið út með töngum Forseti hringir. hvort sem okkur líkar það betur eða verr. 
Frú forseti. Um leið og ég þakka hæstv. ráðherra fyrir að hafa komið hingað í þingið er ég ekki endilega viss um að þetta liðki allt til fyrir umræðunni. 
Ég mun áfram óska eftir því að vera á ræðulistanum hér á eftir. 
Galin umræða. 
Já, ég er sammála því að hún er galin að því leyti hvernig menn nálguðust suðvesturhornið, mér fannst það galin umræða. 
Það er ekki hægt að segja að það sama gildi um Vaðlaheiðargöngin og um suðvesturhornið af því aðstæður eru aðrar fyrir norðan en hér fyrir sunnan; eina útgönguleið okkar sem búum á suðvesturhorninu er einmitt þessi. 
Ég vil spyrja hæstv. ráðherra, hann er búinn að svara einni spurningu: Hefur sá hópur sem átti að hittast í tengslum við kjarasamninga varðandi samgönguframkvæmdir hist? 
Hæstv. ráðherra segir að það sé farið af stað með framkvæmdir. 
Gott og vel. 
Mínar heimildir eru þær að menn séu ekki komnir nándar nærri eins langt og hægt hefði verið. 
Það getur vel verið að eitthvað sé að fara af stað og það er vel, en menn vilja einfaldlega fleiri framkvæmdir og að menn nýti það svigrúm sem til staðar er innan fjárlaga. 
Ég vil síðan ræða sérstaklega þann fund sem ég sat með sveitarstjórnarmönnum og fleirum af suðvesturhorninu, sem hæstv. ráðherra boðaði menn á til að vera í samráði. 
Það er vel, ég fagna því. 
En hvað líður því að menn fái ákveðnar lausnir? 
Þeir sveitarstjórnarmenn sem komu að austan, frá Hveragerði, frá Selfossi, og fleiri bentu á að menn þurfi ekki að bíða eftir því hvort 2+2 eða 2+1 leiðin verði farin, menn geti farið af stað með ýmsar úrbætur nú þegar á Suðurlandsveginum. 
Af hverju er ekki farið af stað í það? 
Við vitum að þá var þegar farið af stað með ákveðna tvöföldun. 
Við erum að ræða um fleiri þætti og fleiri úrbætur á þeim vegi sem mér fannst sveitarstjórnarfólkið rökstyðja mjög vel að hægt væri að fara í. 
Herra forseti. Örstutt. 
Ég undirstrika samstöðu mína með málefninu sem við ræðum núna. 
Það er alveg hárrétt hjá hv. þingmanni að við verðum auðvitað að líta á umræðuna í stærra samhengi og hvert stefnir í áfengis- og vímuefnaneyslu. 
Ég held hins vegar ef menn ætla að nota þetta mikilvæga mál um nálgunarbann sem réttlætingu á því að afgreiða frumvarpið sem hæstv. innanríkisráðherra mælti fyrir varðandi takmarkanir á auglýsingum á áfengi þá sé það ekki rétt leið. 
Sú leið sem hæstv. innanríkisráðherra fer í því máli lýsir ekki bara vantrú á samfélaginu heldur einnig vantrú á að einstaklingar geti tekið ákvörðun fyrir sjálfa sig. 
Af því að við höfum rætt austurríska leið í tengslum við nálgunarbannið þá finnst mér að við eigum miklu frekar að líta til sænsku leiðarinnar um áfengisauglýsingar og vinna þetta frekar með fyrirtækjum, sem hefur gefið góða raun í Svíþjóð, frekar en að fara þessa dæmigerðu vinstri leið um boð og bönn. 
Það eru náttúrlega í megindráttum vinstri menn sem hafa verið á þessari sérstöku tillögu um sölu tóbaks í apótekum. 
Gripið fram í. 
Ég vara eindregið við því að fara þá leið að segja bara það má ekki gera þetta og má ekki gera hitt til að koma í veg fyrir áfengisneyslu. 
Höfum aðeins meiri trú á samfélaginu og einstaklingunum en það og reynum frekar að gera þetta í samvinnu við heimilin og líka fyrirtækin, meira annars íslenska framleiðendur sem munu að öllu óbreyttu verða sérstaklega og miklu frekar en erlendir framleiðendur fyrir tjóni af þessari tillögu sem menn ætla sér hugsanlega að afgreiða. 
Hugsum þetta því aðeins stærra og öndum aðeins rólegar. 
Það er hægt að vinna gegn áfengis- og vímuefnaneyslu ef menn fara bara rétt í það. 
Það hefur reynslan sýnt. 
Hægt er að fara í forvarnir með markvissum árangri. 
Boð og bönn eiga Forseti hringir. ekki að vera fyrsta val í hvert sinn sem farið er af stað í svona leiðangur. 
Frú forseti. Um leið og ég þakka hæstv. innanríkisráðherra fyrir að hafa setið hér og hlustað á ræðu mína verð ég að segja að ég sakna svara við nokkrum af spurningum mínum. 
En ég greini það engu að síður að eftir sem áður, og þrátt fyrir fallega orðaða hugsun í ræðunni, stendur fyrirvari hæstv. innanríkisráðherra gagnvart málinu enn. 
Hann telur að málið hafi þroskast, þá væri forvitnilegt að vita í hvaða veru. 
Telur hæstv. ráðherra rétt að málið þroskist í þann farveg innan meiri hlutans í allsherjarnefnd að völd forsætisráðherra, með þessari breytingu sem hefði verið mikil, verði í raun takmarkalaus, það er ekki er lengur hámark á þeim ráðuneytum sem hæstv. forsætisráðherra á að skipa heldur getur forsætisráðherra verið með einn eða tíu ráðherra, hann getur verið með tuttugu ráðherra. 
Telur hv. þingmaður það vera réttu breytinguna, að málið þroskist með þessum hætti? 
Það væri forvitnilegt að vita hvað hæstv. ráðherra segir hvað þetta varðar. 
Ég vil gjarnan fá svör við þeim tveimur lykilspurningum sem ég bar upp áðan. 
Hvað liggur á? 
Hvaða dagsetning knýr á um það að við erum á þessum septemberstubbi að afgreiða þetta mál en ekki málefni sem snerta til að mynda heimilin, fjölskyldurnar og fyrirtækin í landinu, sem meðal annars eru á dagskrá á þinginu. 
Önnur dagsetningarmál sem skipta máli. 
Hvað knýr þetta mál áfram? 
Ég vil gjarnan fá svar við því. 
Ég spyr líka hvort hann sé ekki sammála mér í því að með þeirri vegferð sem verið er að leggja út í sé ekki bara verið að auka miðstýringu innan ráðuneytanna, eins og hann sagði réttilega að hans fyrirvari hefði snúist um, heldur líka verið að skerða eftirlitshlutverk löggjafarvaldsins með ráðuneytunum. 
Er ekki verið að færa vald frá þinginu yfir til framkvæmdarvaldsins? 
Frú forseti. Ég undirstrika það sem ég sagði áðan í ræðu minni. 
Ég tel umsóknarferlið varðandi ESB algjörlega í samræmi við það sem hefur viðgengist í íslenskri pólitík og utanríkispólitík í gegnum tíðina. 
Það er alveg hægt að sjá samhengið allt frá byrjun frá því að við sóttum um aðild að NATO á sínum tíma. 
Við erum að tala um að vera í samstarfi og samvinnu við vestrænar lýðræðisþjóðir sem hafa það að markmiði að auka frelsi í viðskiptum, á markaði, varðandi atvinnu fólks og fleira. 
Það er algjörlega í samræmi við þá utanríkispólitík sem hefur verið fram til þessa. 
Varðandi landsfundarályktun Sjálfstæðisflokksins fer ég ekki leynt með að skiptar skoðanir eru innan Sjálfstæðisflokksins. 
Drjúgur meiri hluti styður það að afturkalla umsóknina, ég tilheyri ekki þeim hópi. 
Frú forseti. Ég fagna sérstaklega því síðasta sem kom fram í máli hæstv. utanríkisráðherra. 
Ég held að það skipti gríðarlega miklu máli að menn verði ekki heilagri en páfinn sjálfur og þori ekki að taka á þessum málum. 
Það er ákveðinn vandi núna í Suður-Evrópu og hann getur haft áhrif á okkur. 
Þess vegna eigum við að taka undir það sem var ákveðið í síðustu viku á meðal ráðherra Evrópuríkjanna varðandi þetta ferli og vera alveg óhrædd við að beita þeim tækjum og tólum sem við þurfum á að halda til að verja landamæri okkar og til að stjórna því hvernig straumurinn liggur og hvað við viljum sjálf gera til að byggja upp í Evrópu. 
Við verðum að vita að við höfum tækifæri til að stjórna því sem að okkur snýr. 
Að öðru leyti við ég þakka svör utanríkisráðherra í dag og hrósa honum aftur og hvetja hann áfram til að standa vörð um NATO. 
Það er það sem skiptir miklu máli í mínum huga. 
Gripið fram í. 
Frú forseti. Því fer fjarri. 
Við áttum fulltrúa í sáttanefndinni og hann lagði sitt af mörkum, fyrrverandi sjávarútvegsráðherra, Einar Kristinn Guðfinnsson. 
Þar kemur afstaða okkar berlega í ljós. 
Við vorum reiðubúin að gera þetta. 
Ég hefði óskað þess að formaður Samfylkingar væri með sama sáttatón og hæstv. utanríkisráðherra. 
Það er eins og þau ræði ekki saman. 
Utanrrh.: Ég hef Ég hefði óskað þess að hæstv. utanríkisráðherra hefði meiri áhrif á forsætisráðherra en raun ber vitni Gripið fram í. því að hann er sem betur fer ekki að tala niður þá atvinnugrein sem tengist sjávarútveginum eins og hæstv. forsætisráðherra gerir alla jafna. 
Við höfum rifjað upp söguna og það er hægt að benda á ýmislegt. 
Ég hef sagt að við sjálfstæðismenn séum tilbúin til að setja auðlindaákvæðið inn í stjórnarskrá. 
Við erum tilbúin til að endurskoða veiðileyfagjaldið gegn því að það skapist meiri festa, að við drögum úr óvissu þannig að við getum horft á sjávarútveginn til lengri tíma en einungis til 7, 9 eða 13 ára í senn. 
Herra forseti. Ég þakka formanni Framsóknarflokksins fyrir aldeilis prýðilega ræðu þar sem hann fór vel yfir það hvernig sjávarútvegsmálin hafa þróast og ekki síst það hvernig hann dró fram að þegar núverandi fiskveiðistjórnarkerfi var sett á laggirnar var það umdeilt. 
Það var að sjálfsögðu erfitt fyrir margra hluta sakir og auðvitað greindi menn á um það hvernig ætti að skipta takmarkaðri auðlind. 
Þeir sem höfðu stundað útgerð lengi vel áttuðu sig ekki síst á því að þeir gátu ekki fiskað lengur. 
Auðvitað kallaði það á mikla umræðu og sársaukafulla hagræðingu innan greinarinnar sem mér finnst allt of margir hafa gleymt í dag. 
Það getur vel verið að það sé hægt að gagnrýna hvernig þáverandi stjórnvöld stóðu að breytingunum en að mínu mati voru þær nauðsynlegar, ekki síst vegna þess að fiskstofnarnir voru á niðurleið. 
Sumir segja að þeir hafi verið að hruni komnir þannig að það þurfti að taka ákvörðun um framtíð fiskveiða. 
Það var tekin ákvörðun um þetta kerfi sem við búum við í dag sem hefur tekið Forseti hringir. margháttuðum breytingum. 
Ég spyr hv. þingmann: Telur hann hægt að ná sátt? 
Er styttra á milli manna en forsætisráðherra, ekki síst, vill vera láta? 
Frú forseti. Við erum algjörlega sammála um það. 
Við viljum vita hvernig þetta er borgað og við viljum að menn fari varlega með fjármuni ríkisins. 
En menn vilja líka framkvæmdir. 
Og ákveðið fjármagn er eyrnamerkt til nýframkvæmda í samgöngum. 
Ef hæstv. ráðherra hefði verið hér hefði hann líka hlustað á mig segja hann hefur reyndar sagt að hann missi ekki mikinn svefn yfir því að hlutfall nýframkvæmda á suðvesturhorninu 2008, 2009 og 2010, og ef fram heldur sem horfið verður þetta svipað, er innan við 10<percent/>. 
Hlutfallið til nýframkvæmda á suðvesturhorninu hefur reyndar aldrei farið yfir 20<percent/>. 
Þess vegna spyr ég: Er ekki kominn tími til þess að við reynum að ýta framkvæmdunum af stað ekki síður hér á suðvesturhorninu alveg eins og annars staðar á landinu? 
Hér eru þarfirnar með ákveðnum hætti. 
Þær eru öðruvísi en annars staðar, en þeim verður að mæta. 
Það er hæstv. ráðherra ekki að gera. 
Frú forseti. Það sem ég vil er að við förum yfir málin. 
Ef það leiðir til þess að helstu sérfræðingar í áfengismálum og allir flokkar komast að þeirri niðurstöðu að það sé betra að leyfa áfengisauglýsingar með ákveðnum römmum mun ég fara yfir það. 
Ég ætla ekki að standa hér í þessum þingsal og segja já eða nei. 
Við erum ekki í þannig pólitík og við eigum ekki að vera í þannig pólitík núna í svona málum. 
Við eigum að fara vel yfir þau. 
Að hæstv. ráðherra skuli leyfa sér að koma hingað upp og fara eins og köttur í kringum heitan graut í þessu máli þýðir einfaldlega að hann veit upp á sig skömmina, hann er ekki búinn að vinna grunnvinnuna. 
Ég tek undir með hæstv. ráðherra að mér finnst miður ef ekki hefur verið hlustað á hv. þingmenn í gegnum tíðina, væntanlega þegar þeir voru í stjórnarandstöðu. 
En er þá ekki ráðherra í lófa lagið núna þegar hann er kominn í stjórnarmeirihluta að breyta þeim vinnubrögðum? 
Nei, hann ætlar að viðhalda þeim vinnubrögðum. 
Það á ekki að tala við stjórnarandstöðuna núna, ekki frekar en fyrri daginn. 
Af hverju eigum við ekki að læra af fortíðinni? 
Á ég að gera hlé á máli mínu meðan aðstoðarmaður ráðherra gefur honum ráð? 
Eigum við þá ekki að reyna að vinna fordómalaust saman að þessu máli? 
Það getur vel verið að við nánari athugun komi í ljós að það sé betra að fara einhverjar svipaðar leiðir og ráðherra leggur til. 
Ég hef bara ekki komið auga á þær enn þá. 
Mér finnst það fullgild rök sem hafa verið sett fram, meira annars af umsagnaraðilum sem sendu umsagnir sínar til nefndarinnar á síðasta ári, en á þetta hefur ekki reynt. 
Nú á að kæfa okkur sem viljum reyna að ná einhverri samstöðu í þessu máli. 
Þetta er ekki mál sem við eigum að karpa hér um endalaust. 
Við eigum að vinna þetta saman, ég ítreka það. 
Frú forseti. Ég tala bara hreint út. 
Ég held að það liggi alveg ljóst fyrir að gerður var stjórnarsáttmáli og gerðar voru málamiðlanir. 
Ég held að þetta sé ekki fyrsta dæmið um stjórnarsáttmála þar sem gerðar eru málamiðlanir. 
Ég held að við getum bæði fundið fordæmi í sögunni fyrir því að við höfum kyngt ýmsu í stjórnarsáttmála sem okkur hefur ekkert endilega hugnast hverju sinni. 
Þannig er það nú. 
Varðandi Evrópusambandið hef ég sagt að mig skiptir það miklu máli hvað kemur út úr viðræðum vegna sjávarútvegsmálanna. 
Ég bind vonir við að hreyfing sé á því máli innan Evrópusambandsins en við vitum það ekki með vissu fyrr en búið er að leiða viðræðurnar til lykta. 
Ég tel meiri líkur en minni, ef þær niðurstöður verða fullnægjandi, að betra sé fyrir Ísland að vera meðlimur í Evrópusambandinu en standa fyrir utan það. 
Ég get nefnt peningamálin og gjaldmiðilsstefnuna en líka það sem ég tel skipta miklu máli; að vera í samfélagi þjóða sem við höfum mikil viðskipti og samskipti við, bæði menningarlega og efnahagslega. 
Frú forseti. Það er einmitt kjarni málsins að ekki sé alltaf verið með þennan hringlanda í kringum hverjar kosningar. 
Það er ekkert óeðlilegt að ný ríkisstjórn hverju sinni vilji koma með sínar áherslur, hugsanlega að sameina ráðuneyti eða gera þetta með öðrum hætti, en þá verðum við að taka þá umræðu í þinginu. 
Það sem verið er að gera með þessum breytingum er að öll slík umræða, hvaða ráðuneyti verða starfandi, hvernig þau starfa og eru starfrækt, mun bara fara fram á flokksskrifstofum. 
Er það heilbrigt? 
Ég segi nei, hún á að fara fram í þinginu. 
Við þingmenn eigum að fá að koma að því að ræða hvernig ríkisstjórnin er byggð upp, ég sé ekkert hættulegt við slíka umræðu. 
Miklu frekar eiga allir þingmenn, hvort heldur þeir eru almennir þingmenn eða ráðherrar í ríkisstjórn, að fagna slíkri umræðu, við eigum að vera óhrædd við að taka þá umræðu hvaða framtíðarsýn við sjáum fyrir ríkisstjórnina. 
Frú forseti. Ég þakka hv. þm. Lilju Rafneyju Magnúsdóttur fyrir að koma hingað upp og svara, það hafa ekki allir stjórnarþingmenn gert í þessu máli. 
Ég er meira og minna búin að hlusta á allar ræður bæði í þessu máli sem og því sem hefur verið til umræðu og bíður haustsins. 
Hv. þingmaður segir að það verði að fara af stað með þetta frumvarp af því að beðið sé um það um allt land. 
Hvernig stendur þá á því að enginn getur sagt mér enn þá hvaða áhrif þetta hefur á byggðirnar? 
Af hverju er allt þetta rót fram eftir kvöldi og fram eftir nóttu? 
Það er út af því að enginn getur sagt nákvæmlega hvaða áhrif þetta hefur á byggðir landsins. 
Af hverju er ekki hægt að bíða þangað til við sjáum efnahagsleg áhrif þessara breytinga? 
Af hverju liggur mönnum svona mikið á? 
Ef menn segja að það skipti máli til að auka enn frekar strandveiðar allt það sem við sjálfstæðismenn sögðum varðandi strandveiðar er rétt; það hefur sýnt sig að aukinn þrýstingur er að sá kvóti verði aukinn, ekki síst til þeirra einstaklinga sem hafa selt sig út úr greininni. 
Hvaða réttlæti er það? 
Hvaða nýliðun er það? 
Auðvitað er það engin nýliðun. 
Það er enn og aftur það sem einkennir umræðuna og svör hv. stjórnarþingmanna fjalla um að þeir vilja fjölga störfum. 
Við höfum lýst viðhorfi þeirra með myndlíkingu: 
Hættum að binda heyið í rúllur, við skulum fara að nota orf og ljá aftur. 
Þannig á að fjölga störfum. 
Það er ósköp einfalt. 
Við heyjum, við náum heyinu inn kannski á fimm dögum í staðinn fyrir tveimur í dag með rúllunum. 
Störfunum fjölgar jú og fleiri hendur vinna þau en arðbærnin og hagkvæmnin er ekki sú sama. 
Hvað viljum við sjálfstæðismenn? 
Við höfum margoft sagt að við erum reiðubúin með auðlindaákvæði í stjórnarskrá en það á að endurskoða veiðigjaldið. 
Það er í samræmi við það sem meira annars sumir þingmenn Samfylkingarinnar hafa talað um, á nákvæmlega á sömu nótum. 
Menn vilja ekki láta reyna á sáttina. 
Forseti hringir. 
Og var haft samráð við okkur sjálfstæðismenn eftir að sáttanefndin hafði skilað? 
Nei, síður en svo. 
Frú forseti. Ég fagna sérstaklega skilningi og í rauninni velvilja hæstv. velferðarráðherra gagnvart fæðingarorlofinu og ég vona að hann eigi sér bandamenn innan ríkisstjórnar Íslands. 
Það var ekki þannig síðast en ég vona að við eigum ekki eftir að sjá vanhugsaðar breytingar á fæðingarorlofinu eins og voru settar fram á sínum tíma. 
Varðandi hitt, að kynjuð fjárlagagerð eða kynjuð hagstjórn hefði hugsanlega komið í veg fyrir þær tillögur sem beindust sérstaklega eins og ég talaði um áðan að konum, ekki síst á landsbyggðinni, þá er það oft bara spurning um fyrirgefið, frú forseti, þó að ég sletti kommon sens í svona máli. 
Það þarf ekki alltaf greiningartæki til þess að sjá hvað er helsta vinnuafl ríkisins, til að mynda á landsbyggðinni eða innan heilbrigðiskerfisins eða menntakerfisins. 
Það eru konur að meginhluta. 
Ef tillögurnar beinast nákvæmlega að þeim geirum munu þær bitna á konum. 
Það þarf enga sérstaka kynjaða fjárlagagerð til að sjá það. 
Ég vil hins vegar hvetja hæstv. velferðarráðherra til dáða í þessu máli. 
Ég tel að það sé mikilvægt að farið verði gaumgæfilega yfir þá jafnréttisáætlun sem byggir á lögunum frá 2008 þannig að við getum sameinast um það, þingheimur, að stuðla áfram að viðgangi og eflingu jafnréttismála hér á landi. 
Frú forseti. Aðeins út af Jóel, það er ósköp einfalt fyrir stjórnsýsluna sjálfa að gera alla hluti það flókna að kerfið fer að þvælast um fyrir sjálfu sér en þegar upp er staðið getur ráðherra hoggið á hnútinn. 
Ég hvet þann ráðherra ríkisstjórnarinnar sem þetta mál snertir og málið er hjá að leysa og höggva á þann hnút sem allra fyrst. 
Þetta snýst um þrjá einstaklinga sem eru fastir í útlöndum og komast ekki heim til okkar ástkæra lands. 
Ég bið þá menn sem hér eru inni að huga að því. 
Varðandi hitt vonast ég til þess, og vil segja það fyrir framan þingheim, að við tökum þá nálgun sem hv. þm. Ragnheiður Elín Árnadóttir hefur lagt áherslu á, að hér verði þverpólitísk samstaða í þessu máli, að við vinnum málið vel og fáum fólk til að skilja af hverju við viljum vera forgöngumenn í þessu máli þannig að aðrar Norðurlandaþjóðir verði síðan sporgöngumenn hvað þetta mál varðar. 
Það er alveg hárrétt, ég man vel þegar ég var formaður allsherjarnefndar á sínum tíma og við ræddum meira annars stjúpættleiðingar samkynhneigðra. 
Þá þrýstu ákveðnir hópar mjög á að það mál færi ekki í gegn. 
Við þekkjum það í sögunni. 
Ég trúi því og treysti að þingið geti staðið saman í þessu máli af því að þetta er réttlætismál, mál sem tekur tillit til þess samfélags sem við búum í í dag. 
Við eigum ekki að loka á að við erum með mismunandi samfélags- og fjölskyldumunstur og við verðum einfaldlega að koma til móts við þarfir þeirra einstaklinga sem fyrir eru. 
Ég held að það geti enginn sett sig í spor pars sem vill eignast börn en getur það ekki. 
Ég held að enginn geti sett sig í þau spor nema þeir sem hafa verið í þeim sjálfir og þá á samfélagið að gera hvað það getur til að styðja fólk í slíkum erfiðum raunum sem það er að hafa ekki möguleika á því að eignast barn. 
Frú forseti. Ég er fegin að heyra að fyrirvarar þingmannsins lúta að bæði framsalinu og ráðherraræðinu sem fylgir í þessu frumvarpi. 
Við skulum átta okkur á því að innan tíðar getur ráðherrann sjálfur verið með allt að 100 þús. ígildum í gegnum pottana sem hann getur vílað og dílað með hverju sinni. 
Ég tel þetta bagalegt og miklu meira en það, ég held að þetta sé mikil skammsýni og síst til þess fallið að stuðla að því að við fjarlægjumst hokur landbúnaðarkerfisins. 
Þetta stuðlar miklu frekar að því að allt verði eins og landbúnaðarkerfið er, þunglamalegt og svifaseint, í stað þess að vera núna með ákveðna reglufestu og markaðsdrifið eins og sjávarútvegurinn er rekinn í dag. 
Það er ekki af sjálfu sér sem íslenski sjávarútvegurinn er eini sjávarútvegurinn sem er rekinn með jafnmikilli arðbærni og raun ber vitni, og eini sjávarútvegurinn í dag sem ekki er ríkisstyrktur. 
Ég held að það sé til mikils að vinna að við reynum að forða ríkinu frá rekstrinum í sjávarútvegi til þess að nota meðal annars í góða þjónustu sem við erum sammála um að eigi að vera góð eins og á sviði velferðarmála. 
Þar þurfum við á fjármagni að halda en ekki að dæla því inn í sjávarútveginn. 
Við erum að fara þá leið með þessu frumvarpi Forseti hringir. og líka hinu sem vonandi kemur aldrei til umræðu í þinginu. 
Frú forseti. Ég held að ekki verði hægt að draga dul á það út af gjaldtökunni sem var rætt um vegna stofnæðanna á suðvesturhorninu að hún hefði haft í för með sér gríðarlegan viðbótarkostnað og aukaálag á íbúana suðvestanlands sem meðal annars kemur fram í áliti fjárlagaskrifstofunnar um sjávarútvegsmálin. 
Meginþunginn er hér í gjöldum varðandi vegamál. 
Ég tek hins vegar undir með hv. þingmanni, við megum ekki tala um að þetta verkefni fari illa. 
Við vonumst öll til þess og eigum öll að stuðla að því að þetta verkefni gangi vel. 
Samgöngubætur, hvort sem eru vestan, norðan, sunnan eða austan heiða, skipta máli fyrir allt landið og allt samfélagið. 
Við verðum engu að síður að vera meðvituð um það hvaða ábyrgðir kunna að falla og hvernig verkefninu vindur fram um leið og við reynum að fara inn í verkefnið með bjartsýni og von í brjósti um bættan hag. 
Spurningin sem er eftir sem ég Forseti hringir. beindi til hv. þingmanns er: Hvaða sjónarmið voru uppi af hálfu þeirra þingmanna sem höfðu efasemdir í Forseti hringir. samgöngunefnd um þetta mál? 
Frú forseti. Það velkist enginn í vafa um það að samkvæmt 102. gr. samningsins höfum við og Noregur og Liechtenstein rétt til að setja ákveðna fyrirvara við ákveðnar tilskipanir. 
Ég held að það sé réttur sem við eigum að hafa í huga. 
Við eigum að virkja EES-samninginn mun betur en gert hefur verið óháð því að við erum í aðildarumsóknarferli hjá Evrópusambandinu. 
Við verðum engu að síður að styrkja þingið. 
Það er nokkuð um liðið síðan hv. þm. Bjarni Benediktsson lagði fram þessar tillögur með fulltingi annarra þingmanna úr öllum flokkum. 
Ég heyri að hv. þingmaður er sammála þeim og ég held að ég verði líka að leita liðsinnis hæstv. forseta sem hefur staðið sig vel í þeim málaleitunum sem við þingmenn í stjórnarandstöðunni höfum sett fram fyrr í dag. 
Ég held að forseti þingsins verði að styðja okkur í því að efla þingið þegar kemur að því að fylgja eftir EES-samningnum. 
Við erum búin að tala um þetta, tala og tala, allir mjög velviljaðir en þessu er ekki fylgt nægilega eftir. 
Þetta verðum við að gera, við verðum að efla okkur og styrkja á þessu sviði varðandi EES-samninginn algjörlega óháð umsóknaraðildarferlinu. 
Það er mín skoðun. 
Ég er hins vegar alveg sammála hv. þingmanni um afstöðu Norðmanna, hún er skiljanleg. 
Ég held að það sé hægt að tína til mörg önnur mál sem við Íslendingar hefðum betur verið á varðbergi gagnvart, hvort sem er í tíð þessarar ríkisstjórnar eða fyrri ríkisstjórna. 
Ég nefni raforkufrumvarpið og raforkudreifinguna. 
Ég held að það hefði verið nær lagi að við hefðum reynt að koma mönnum í skilning um hinn íslenska veruleika en það var ekki gert. 
Allir flokkar tóku þátt í því. 
Núna stöndum við frammi fyrir vandamáli sem tengist innstæðutilskipuninni og ég held að það sé nokkuð sem við höfum enn þá í hendi og höfum vald á. 
Þá eigum við að hugsa um það hvernig við getum sýnt fram á að íslenski veruleikinn er hugsanlega með öðrum hætti en annars staðar í Evrópu. 
Það er hægt að tína fram mörg mál en ég er hins vegar fegin því að hv. þingmaður skilur að það er hugsanlega hægt að beita þessari grein, Forseti hringir. 102. gr., og það er hægt að tala menn til skilnings um það af hverju lönd beita ákvæðinu. 
Frú forseti. Ég hnýt meira annars um vöruvalsreglur. 
Hver á að hafa eftirlit með því og hvaða reglur kemur ÁTVR til með að setja í vöruvali? 
Ég skil vel að menn, innflytjendur til að mynda, velti því fyrir sér hvernig það muni þróast, hverjir eru innundir hjá viðkomandi stjórnum. 
Ég geld varhuga við þeim breytingum sem eru settar fram og vil líka draga fram þau sjónarmið sem hafa verið sett fram af umsagnaraðilum, hvort sem það er Viðskiptaráð Íslands eða aðrir, þar sem menn benda á að endurskoða þurfi skattaleg markmið ríkisstjórnarinnar í tengslum við sölu áfengis í verslunum ÁTVR. 
Menn verða að horfast í augu við að bruggstarfsemi hefur aukist hér á landi. 
Er það sú þróun sem menn vilja sjá? 
Ég held að það sé ekki í samhengi og samræmi við þá samfélagslegu ábyrgð sem er meira annars talað um í frumvarpinu. 
Ég held líka að það sé hvergi verið að taka á því í frumvarpinu að menn reyni markvisst að draga úr neyslu sterkari drykkja og reyni að beina neyslunni, ef hún á annað borð á að vera til staðar, til léttari veiga. 
Mér finnst vanta ákveðna heildaryfirsýn yfir þetta og einfaldlega ákveðið þor að fara gegn rétttrúnaði sem ríkir á þessu sviði sem svo allt of mörgum í samfélaginu. 
Það eru ýmis málefni sem má bara ekki snerta af því þá fær maður yfir sig þá holskeflu að maður sé, í þessu tilviki, að stuðla að því að hér verði aukin neysla áfengis. 
Það er ekki þannig. 
Það eru aðrar leiðir sem eru réttari og skynsamlegri að mínu mati til þess að stuðla að betri vínmenningu í landinu, sem ég trúi ekki öðru en hv. þingmaður sé samþykkur og samsinni mér í því máli, að það er eitthvað sem er eftirsóknarvert að við bætum vínmenninguna hérna og reynum að draga úr þeim hvötum að menn drekki sterkt vín og fari frekar í neyslu hófsamari drykkja. 
Þetta eru sjónarmið mín varðandi málið. 
Forseti hringir. 
Mér finnst menn vera að hlaupa af stað í einhverjar breytingar án þess endilega að vera búnir að sjá Forseti hringir. að markmiðin náist í sjálfu sér. 
Frú forseti. Þetta var dæmi um hina frábæru umræðuhefð hér á þingi. 
Ég hefði óskað þess að hv. þingmaður hefði hlustað á það sem ég var að segja. 
Ég er að óska eftir því að lögð verði fram sú áfengisvarnastefna sem er verið að vinna að. 
Við höfum haft spurnir af því að verið sé að vinna að áfengisvarnastefnu. 
Mín eina ósk var í rauninni í þá veru að menn biðu með þetta mál uns þessi áfengisvarnastefna lægi fyrir þannig að hægt væri að taka heildstætt á málum. 
Hvað er að því? 
Á endalaust að vera í þessum bútasaumi eins og ég talaði um? 
Mér finnst það ekki í lagi. 
Talandi um það sem við gerðum í ríkisstjórn. 
Það er margt vont en eitt og annað heppnaðist, meira annars forvarnir í grunnskólum sem var markvisst tekið á. 
Ég held að það sé einmitt gott dæmi um hvernig hægt er að vinna málin með upplýsingum og forvörnum þvert yfir skólastigin og byggja upp kennaramenntun og skólakerfið. 
Við sjáum fram á raunhæfan markvissan árangur í grunnskólum landsins þar sem áfengis- og vímuefnaneysla hefur snarminnkað. 
Mér finnst það glæsilegur árangur. 
Þess vegna verðum við að halda áfram þessum forvörnum og þessum upplýsingum alveg upp í framhaldsskólann. 
Þannig eigum við að vinna þetta og vinna betur saman. 
Mér er alveg sama hvaða málalengingar og hugsanlegan dónaskap hv. þm. Mörður Árnason kemur með hingað upp í ræðustól, við erum sammála um eitt. 
Reynum að hugsa um eitthvað sem sameinar okkur. 
Það sem sameinar okkur hv. þm. Mörð Árnason er að við viljum bæði vinna gegn óheilbrigðri áfengisneyslu í landinu. 
Á það hefur ekki reynt. 
Á viðleitni alls þingheims til að vinna í slíka veru hefur ekki reynt af því menn hafa einfaldlega ekki haft viljann til þess að vinna saman. 
Frú forseti. Þetta eru réttmætar ábendingar hjá hv. þingmanni varðandi hlutafélagaformið í tengslum við þessar stórvirku framkvæmdir, það er óttinn við þær. 
Þó að ríkisvaldið setji ekki neitt fjármagn í þetta hlutafélag Vegagerðin er með 51<percent> eignarhlut og síðan ætla menn að fjármagna þetta með lántökum sem verður síðan greitt af með því veggjaldi sem verður innheimt þá eru það eðlilegar og réttmætar ábendingar og efasemdir sem koma fram hjá hv. þingmanni hvað þetta varðar. 
En ég hef þá trú að ef menn hafa farið markvisst yfir það með þeim hagsmunasamtökum sem hlut eiga að máli, með þinginu og þeim sérfræðingum sem við getum kallað til, og komist að þeirri niðurstöðu að hægt sé að fara þessa leið án þess að það kalli á útgjöld úr ríkissjóði þá eigum við að skoða það. 
Við eigum að skoða allar þær leiðir sem ýta framkvæmdastiginu af stað aftur. 
Við verðum að gera það. 
Við getum alltaf fjallað um það hvaða samgönguframkvæmdir eru Forseti hringir. arðbærar og hverjar eru nauðsynlegar og hverjar ekki. 
En ég held að þetta mál sé þess eðlis og þannig unnið að réttlætanlegt sé að fara í það. 
Frú forseti. Við skulum bara hafa þetta alveg á hreinu: 
Er meiri hluti fyrir málinu á þingi? 
Nei, það var ekki svo þegar það kom til allsherjarnefndar. 
Hvað gerir allsherjarnefnd þá? 
Þá þarf meira annars hv. þm. Róbert Marshall að fara í þá vinnu að reyna að breyta frumvarpinu þannig að það verði meiri hluti fyrir því, af því að það eru ráðherrar í ríkisstjórninni sem eru á móti frumvarpinu, eins og hæstv. sjávarútvegs- og landbúnaðarráðherra sem er á móti málinu. 
Þá þarf einhvern veginn að koma því í gegn. 
Gripið fram í. 
Þá þarf að spá í hvað meira annars þingmenn Hreyfingarinnar Gripið fram í. 
Það var ekki talað við sjálfstæðismenn upp á það að gera. 
Það var ekki látið reyna á samstöðu allra flokka heldur eingöngu einstakra þingmanna. 
Gripið fram í: Hvað vill? 
Mér finnst það miður. 
Hvað vill Sjálfstæðisflokkurinn? 
Það er ósköp einfalt, við viljum lækka skatta, við viljum skapa störf og auka fjárfestingar, eitthvað sem menn koma sér ekki saman um við ríkisstjórnarborðið. 
Gripið fram í. 
Frú forseti. Varðandi síðustu spurninguna. 
Jú, að sjálfsögðu en þá finnst mér hreinlegra að menn segi: Ég er alfarið á móti þessu og ég vil á öllum stigum málsins draga það til baka. 
Ef hv. þingmaður getur sagt mér hvort einhvern tímann verði möguleiki á því að hann ljái máls á því að ganga í Evrópusambandið þá væri fróðlegt að heyra svar hans. 
Ég held að þeir sem hafa talað hér og eru andsnúnir þessu ferli og vilja afturkalla það vilji yfir höfuð ekkert gera með málið sem slíkt. 
Varðandi vinstri stjórnina. 
Já, við deilum þeirri draumsýn að vilja fella þessa stjórn sem fyrst og helst að við boðum til kosninga sem allra fyrst til að fella hana. 
Síðan er veruleikinn annar og ég held að þau hangi á þessum völdum eins og hundar á roði eins og við þekkjum manna best eftir að hafa séð ríkisstjórnina standa í alls kyns öðrum málamiðlunum en út af Evrópusambandinu, málamiðlunum sem kosta íslenskt samfélag stórkostlega hagsmuni. 
Þá er ég sérstaklega að hugsa til atvinnumálanna og hversu lítil raunveruleg atvinnuuppbygging á sér stað á vegum vinstri Forseti hringir. stjórnarinnar. 
Þess vegna þurfum við að koma Forseti hringir. ríkisstjórninni frá. 
Frú forseti. Tvær spurningar til hæstv. utanríkisráðherra, önnur sem lýtur að EFTA og hin að ESB. 
Við vitum að í haust munu Norðmenn skila mjög umfangsmikilli skýrslu um EES-samningees-samningur inn og nú þegar eru uppi raddir um það meðal Norðmanna að krefjast ákveðinnar endurskoðunar á EES-samningnum. 
Mun hæstv. ráðherra taka undir slíkar raddir, ef af verður, um endurskoðun á EES-samningnum? 
Hin spurningin snertir sjávarútveginn og ESB. 
Ég get tekið undir margt sem hæstv. ráðherra sagði um ESB og við erum sammála um margt. 
Ég hefði kosið að öll stjórnmálaöflin á þinginu hefðu sameinast um að ná sem bestum samningi fyrir landið hvort sem það tekur tvö, þrjú eða fjögur ár og bera síðan samninginn undir þjóðina. 
Helstu fyrirvarar mínir gagnvart Evrópusambandinu snúa að sjávarútvegsmálum. 
Þess vegna vil ég spyrja hæstv. ráðherra um það skemmdarverkafrumvarp eða þau drög sem við höfum fengið að sjá varðandi sjávarútveginn: 
Telur hann þau drög og væntanlegt frumvarp styrkja stöðu okkar Íslendinga þegar kemur að aðildarviðræðum við Evrópusambandið Forseti hringir. 
og telur hann það verða til farsældar til lengri tíma litið að gjörbreyta Forseti hringir. og kollvarpa sjávarútvegsstefnu Íslands gagnvart Evrópusambandinu? 
Frú forseti. Ég hef rætt það margoft að við eigum að athuga þá þætti sem hafa verið hvað umdeildastir í tengslum við sjávarútveginn og það er meira annars að fólkið í landinu vill að greitt sé fyrir aðganginn að auðlindinni. 
Það er það sem á að gera. 
Það er það sem við verðum að gera. 
Og það sem við eigum meira annars að binda inn í stjórnarskrá er að auðlindirnar séu sameign íslensku þjóðarinnar, allar auðlindir og í sjónum. 
Það er einfaldlega þannig. 
Það er heldur ekki svo að við höfum ekki í gegnum tíðina breytt neinu í kerfinu. 
Við höfum einmitt reynt að koma til móts við þær óskir sem hafa verið settar fram í tengslum við landsbyggðina. 
Það hafa verið settir byggðakvótar. 
Við höfum verið að hrófla við línuívilnunarkerfinu í þágu landsbyggðarinnar, í þágu smærri bátanna, í þágu rómantíkurinnar sem margir hafa sagt að menn missi núna úr sjávarútveginum. 
Það sem má ekki gerast er að menn haldi hér fram pólitískri stefnu á grundvelli skoðanakannana. 
Það er nákvæmlega það sem kom fram í andsvari í gær að Samfylkingin, og mér heyrist núna Vinstri grænir líka, er að setja þetta mál fram af því að skoðanakannanir nú um stundir eru andsnúnar Forseti hringir. kvótakerfinu. 
Þess vegna er málið sett fram, hugsjónirnar eru ekki meiri. 
Ég vara við því að hrófla við þessu á meðan arðbærnin og hagkvæmnin Forseti hringir. er þetta mikil. 
Við skulum laga það sem þarf að laga en ekki hrófla við öllu hinu. 
Frú forseti. Ég þakka hv. þm. Birni Vali Gíslasyni fyrir þessa framsögu. 
Af því að ég sit ekki í samgöngunefnd langar mig að spyrja hvort hv. þingmaður meti það sem svo að sú þróun sem verður varðandi allar meiri háttar samgönguframkvæmdir ég er svolítið að fara út á hálan ís, ég er hrædd um að ef ég fer að ræða þetta mál og Vaðlaheiðargöng verði ég strax stimpluð þannig að ég sé á móti þeirri framkvæmd. 
Ég vil taka fram að svo er alls ekki. 
Mér þykir mikilvægt að fara af stað með framkvæmdastigið í landinu og þar höfum við allt of mikið dregið lappirnar. 
Ég spyr hins vegar hv. þingmann hvort hann meti það sem svo að við séum að varða leið til nýs fyrirkomulags. 
Er það þannig að Vegagerðin fer af stað og stofnar hlutafélag um allar helstu vegaframkvæmdir, kannski til þess að sneiða fram hjá þunglamalegum reglum annars staðar? 
Hvernig sér hv. þingmaður þróunina hvað þetta varðar? 
Er þetta þá það fyrirkomulag sem við munum sjá í auknum mæli til að ýta af stað öðrum framkvæmdum? 
Í öðru lagi langar mig að forvitnast um það hvort nefndin hafi sent þetta mál til umfjöllunar og leitað eftir umsögnum hjá öðrum aðilum en eingöngu Vegagerðinni. 
Hvaða álit voru það þá? 
Ekki síst er ég með í huga hvort það sé rétt leið að koma inn svona eignarnámsheimild með tilliti til eignarréttar og réttar landeigenda. 
Fjölluðu aðrir aðilar um þetta en Vegagerðin og hvaða einstaklingar mættu þá á fund nefndarinnar út af þessu máli? 
Frú forseti. Ég vil byrja á því að þakka hæstv. ráðherra fyrir framsögu hans í annars mikilvægu máli sem er byggt á grundvelli laga sem voru samþykkt, minnir mig, á vormánuðum 2008, jafnréttislaga. 
Það er alveg rétt sem hæstv. ráðherra segir, okkur hefur miðað áfram, og ég held að í rauninni sé ekki mikið upp á lagaverk okkar Íslendinga að klaga og er eitt og annað sem hefur stuðlað að því að við erum núna meðal fremstu þjóða þegar kemur að jafnrétti. 
En það er eitt að tala um lagarammann, lög og reglur, og annað að sjá um framkvæmd. 
Minnug þess að það er rétt um mánuður síðan við kláruðum afgreiðslu fjárlaga þegar lagt var fram fjárlagafrumvarp að þá var algjörlega óumdeilt og kom fram í ræðum bæði stjórnarþingmanna og stjórnarandstæðinga að þær tillögur sem þá voru lagðar fram væru mikil atlaga að konum. 
Ég vil spyrja hæstv. ráðherra: Með þeirri jafnréttistillögu sem hann mælir fyrir og áætlun til fjögurra ára, ef hún hefði verið samþykkt, hefði hún komið í veg fyrir þær dómadagstillögur í garð kvenna sem birtust í fjárlagafrumvarpinu? 
Hefði áætlunin, ef hún hefði verið samþykkt, komið í veg fyrir þær tillögur sem voru í fjárlagafrumvarpinu og voru ákveðin atlaga að konum? 
Ég vil annars vegar spyrja að því og hins vegar vil ég spyrja hæstv. ráðherra velferðarmála nú þegar krukkað hefur verið í fæðingarorlofið, sem er að mínu mati eitt það mesta og stærsta skref sem við Íslendingar höfum tekið í þágu jafnréttismála og orðið fyrirmynd annarra ríkja þegar að því kemur það var umdeilt á sínum tíma, einhverjir voru á móti því, en sem betur fer náði þingheimur þeirri farsælu niðurstöðu að sammælast um málið. 
Nú er búið að krukka í það a.m.k. þrisvar sinnum. 
Megum við búast við því að það komi fleiri tillögur af hálfu ríkisstjórnarinnar sem beinast sérstaklega Forseti hringir. að Fæðingarorlofssjóðnum? 
Frú forseti. Ég held að eðlislæg óbeit hv. þingmanns á Sjálfstæðisflokknum sé nú að koma fram með einhverjum hætti því að það er sama hvað sett er fram hér það er eins og hann hlusti ekki. 
Og það er eins og hann hafi ekki haft hljóðið á þegar hann horfði á umræðurnar hér fyrir tveimur árum, þegar við ætluðum að breyta stjórnarskránni, því að það kom margoft fram af hálfu okkar Sjálfstæðismanna að við viljum breyta stjórnarskránni. 
Það kom líka fram varðandi stjórnlagaþingið að við erum á móti þeirri aðferð af því við viljum fara eftir núgildandi stjórnarskrá. 
Það er alveg á hreinu að við viljum breyta stjórnarskránni og við höfum til dæmis gert það í samvinnu við Framsóknarflokkinn, við breyttum stjórnarskránni 1995, við breyttum stjórnarskránni verulega 1999. 
Þáverandi formenn Sjálfstæðisflokksins og Framsóknarflokksins lögðu meðal annars fram sameiginlega breytingartillögu á mjög umdeildu ákvæði í stjórnarskránni varðandi auðlindaákvæðið. 
Þannig að ekki er hægt að brigsla okkur sjálfstæðismönnum um það að vilja ekki breyta Forseti hringir. stjórnarskránni. 
Ég vil hins vegar spyrja hv. þingmann Forseti hringir. um orð Sigurðar Líndals prófessors af því að honum verður Forseti hringir. tíðrætt um Forseti hringir. að við séum Forseti hringir. Forseti hringir. að fara Forseti hringir. á svig við dómsvaldið. 
Forseti hringir. 
Hvað segir hv. þingmaður Forseti hringir. um orð Sigurðar Líndals Forseti hringir. í títtnefndri grein Forseti hringir. sem verið hefur Forseti hringir. til umræðu? 
Frú forseti. Eftir að hafa hlustað á ræður þingmanna úr stjórnarflokkunum held ég að öllum sé ljóst að málið er að verða svolítið vandræðalegt fyrir þá. 
Og ekki bara svolítið. 
Það er ekki bara vandræðalegt fyrir stjórnarflokkana heldur er það líka vanbúið. 
Tíu dagar eru síðan þessi stóru mál, risastóru mál sem snerta sjávarútveginn, komu inn í þingið og nú er eiginlega verið að taka annað þeirra út úr þinginu með töngum. 
Eftir að hafa hlustað á ræðu hv. þm. Sigmundar Ernis Rúnarssonar er alveg ljóst að hann setur fram ákveðna og mjög skiljanlega fyrirvara í máli sínu. 
Augljóst er að það er ekki bara áherslumunur á milli stjórnarflokkanna og innan þeirra um sjávarútvegsmálin heldur líka gríðarlegur ágreiningur. 
Mín tilfinning er sú að í þessu máli sé bara verið að ýta tveimur atriðum áfram, það er annars vegar pottunum til að fullnægja kröfum frá sjávarútvegsráðherra svo hann geti farið í einhverja pottagaldra í haust og hins vegar veiðileyfagjaldinu því að Samfylkingin verði að fá eitthvað táknrænt út úr þinginu á þessu þingi í staðinn fyrir að bíða með breytingarnar sem væri það eina skynsamlega. 
Spurning mín til hv. þm. Sigmundar Ernis Rúnarssonar snertir einmitt það: 
Tekur hann undir það með mér að réttara hefði verið að bíða með málið sem við ræðum núna, ekki bara af því að efnahagslegur ávinningur þess liggur ekki fyrir né kostir og gallar heldur líka vegna þess að gríðarlegur meiningarmunur er á milli svo margra innan þingsins um útfærslu á frumvarpinu? 
Það birtist best í því að ekki er einu sinni meiri hluti í sjávarútvegsnefnd fyrir málinu heldur getur aðeins einn þingmaður úr stjórnarliðinu stutt það fyrirvaralaust. 
Ber þetta ekki vott um að við hefðum átt að flýta okkur aðeins hægar og taka málið allt saman til endurskoðunar í haust? 
Forseti hringir. 
Ég held að styttra sé á milli manna en menn halda eftir allar þessar umræður, frú forseti. 
Frú forseti. Ég ætla ekki að fara í efnislega umræðu um umsóknarferlið. 
Sú ákvörðun var tekin af lýðræðislega kjörnu þingi. 
Við sjálfstæðismenn vildum fara aðra leið en vorum ekki studd til þess af öðrum flokkum. 
Sú tillaga okkar, um þjóðaratkvæðagreiðslu, var felld hér á þingi strax í upphafi, það er að þjóðin hefði bæði upphafs- og lokaorðið. 
Sú tillaga var felld. 
Við verðum því einfaldlega að vinna eftir þeirri tillögu og niðurstöðu sem liggur fyrir þinginu, það er að við erum í þessu aðildarferli. 
Stjórnmálaöflin eiga því að sameinast um að ná sem hagfelldustum samningi þannig að Íslendingar geti kosið um raunverulegan valkost þegar þar að kemur. 
Ég vil hins vegar koma aftur að EES-samningnum og þeirri dínamík sem enn er í honum þó að hann hafi að einhverju leyti veikst, meðal annars vegna þess að við höfum ekki sinnt hlutverki okkar nægilega vel. 
Ég hef hins vegar miklar áhyggjur af því hvernig gjaldeyrishöftunum vindur fram. 
Nú ákváðum við á sínum tíma að vera með gjaldeyrishöft í skamman tíma, en eins og fram hefur komið er ríkisstjórn vinstri manna að festa þau til lengri tíma sem er að mínu mati í Forseti hringir. algerri andstöðu við EES-samninginn. 
Hver er skoðun hv. þingmanns á gjaldeyrishöftunum? 
Frú forseti. Þetta var stutt en mjög hnitmiðað andsvar. 
Það þarf ekkert að lesa á milli línanna með þetta andsvar. 
Hæstv. innanríkisráðherra er með beinum orðum að taka undir þá gagnrýni sem við í stjórnarandstöðu höfum sett fram nú á síðustu dögum, að það er verið að færa takmarkalaust vald til forsætisráðherra. 
Það er verið að færa forsætisráðherra ekki bara mjög mikil völd heldur gríðarlega mikil völd Gripið fram í. og á kostnað þingsins. 
Á kostnað þingsins á að færa vald frá þinginu yfir til forsætisráðuneytisins. 
Fyrirvarar innanríkisráðherra standa, það er stóra fréttin. 
Það er best að undirstrika að miðað við allt það sem við höfum verið að segja núna, nema hæstv. ráðherra vilji koma og segja eitthvað allt annað, er ekki hægt að lesa annað á milli línanna en að þeir standi. 
Ég fagna því sérstaklega að hæstv. innanríkisráðherra er jafnheiðarlegur og einlægur og hæstv. sjávarútvegs- og landbúnaðarráðherra sem kom upp í andsvari áðan í skoðun Forseti hringir. sinni og afstöðu. 
Það er ljóst að fyrirvarar þessara ráðherra standa. 
Þeir eru á móti þessari miðstýringaráráttu sem ríkisstjórnin Forseti hringir. stendur fyrir, þeir eru á móti valdaframsali frá þingi til ríkisstjórnar. 
Frú forseti. Ég efast ekki um að hv. þm. Róbert Marshall, sem er vandur að virðingu sinni, hefur reynt að gera það sem hann gat gert sem formaður allsherjarnefndar og vandað til verka, ég veit að hann hefur gert það. 
En ég hlustaði líka á ræðu hv. þm. Sigurðar Kára Kristjánssonar, sem einmitt dró það fram að ekki voru kallaðir til allir gestir sem menn óskuðu eftir, að hann sem fyrrum formaður menntamálanefndar hefði aldrei upplifað slíkt. 
Þetta er það sem hann sagði í ræðu sinni hér í dag og sýndi fram á ákveðin vinnubrögð í tengslum við þessa tillögu. 
Ég veit að hv. þingmaður hefur þó reynt að gera það sem hann gat gert. 
Gott og vel. 
Við höfum fengið þetta aftur til umræðu og við erum efnislega ósammála um ákveðna þætti. 
Hv. þingmaður segir: Þetta rímar ekki við upplifun þingmannsins og þá sérstaklega hvað varðar upphaf málsins, það er frá síðasta ári, að efnt hafi verið til þjóðfundar að tillögu okkar sjálfstæðismanna. 
Það er alveg rétt. 
Það var farið í að gera stjórnlagaþingið ráðgefandi, og það voru reyndar fleiri en við sjálfstæðismenn sem lögðum það til, það var farið í það, það er rétt. 
Það þýðir ekki að við séum efnislega sammála málinu og það er það sem við eigum að venjast hér í þinginu varðandi ýmis mál. 
Ég get nefnt ýmis mál þar sem við sjálfstæðismenn erum algjörlega á móti, alls konar mál, en við reynum þó að gera það sem við getum til að bæta þau. 
Eigum við að nefna Icesave 1? 
Við fengum reyndar ekki að koma neitt að ráði að Icesave 2. 
Þetta eru dæmi um mál sem við vorum algjörlega á móti en við reyndum að segja: Gott og vel, þetta mál er komið til þingsins og þá ætlum við að reyna að gera það skárra ef hægt er. 
Það er hægt að draga fram ýmis mál þar sem stjórnarandstaðan reynir að gera sitt í vinnu þingsins en er í meginprinsippum á móti málinu sem slíku. 
Herra forseti. Já, ég er sammála því sem hv. þm. Sigmundur Davíð Gunnlaugsson sagði í svari sínu. 
Ég held nákvæmlega að þetta sé málið, ég held að það sé styttra á milli manna en menn halda eða reynt er að telja mönnum trú um. 
Niðurstaða sáttanefndarinnar liggur alveg ljós fyrir. 
Ef menn hafa hlustað á ræður hv. þingmanna í stjórnarliðinu eins og hv. þm. Magnúsar Orra Schrams fyrr í dag held ég að það sé raunverulega möguleiki á að reyna að skapa þessa eftirsóknarverðu sátt ef menn leggja sig fram. 
Ég tel einfaldlega að ríkisstjórnin hafi með framlagningu þessara frumvarpa, þar sem hún setur allt upp í loft, ekki lagt sig nægilega fram, síst með tilliti til þess hver hinn raunverulegi vilji er innan stjórnarliðsins. 
Hinn raunverulegi vilji innan stjórnarliðsins er einfaldlega bara tvist og bast. 
Það er engin eining um þessi mál Forseti hringir. sem við höfum hér til umræðu, hvort sem það er hið svokallaða litla eða stóra frumvarp. 
