Kari Uusikylä (s. 1945) on luovuuden ja lahjakkuuden tutkijana tunnetuksi tullut Helsingin yliopiston kasvatustieteen professori. 
Hän on ollut professorina Joensuun yliopistossa ja Tampereen yliopistossa sekä hoitanut professuuria Sibelius-Akatemian musiikkikasvatuksen osastolla. 
Uusikylä on ottanut ahkerasti osaa keskusteluun älykkyyden merkityksestä, tulosvastuusta ja koulutuksen tavoitteista. 
Hän on kirjoittanut kolumneja Kotimaahan, Pohjalaiseen sekä Opettajaan ja pitää radiopakinaa Ylen Radio 1:ssä. 
Uusikylä on harvoja kasvatustieteilijöitä, jotka ovat nousseet tieteenalaltaan julkisiksi intellektuelleiksi. 
Mikkelinsaaret (ruots. Mickelsörarna) on Vöyri-Maksamaan kunnassa noin 10 kilometrin päässä rannikolta sijaitseva saariryhmä Merenkurkussa. 
Saariryhmä koostuu noin 300 saaresta, joista suurimmat ovat Vildskär ja Stora Källskär. 
Mikkelinsaaret ovat melko matatalia; korkein kohta Stora Höuvanissa sijaitsee noin 15 metriä merenpinnan yläpuolella. 
Mikkelinsaarten luonto on monipuolista. 
Mikkelinsaaret koostuvat avoimista ulkoluodoista sekä puustoisista sisäsaaristomaisista saarista. 
Lisäksi Mikkelinsaarilla on lukuisia fladoja, glo-järviä, lampia ja suojaisia lahtia. 
Puusto saarilla koostuu pääosin mänty- ja kuusimetsistä sekä rantalepikoista. 
Rantavyöhyke on saarilla yleensä kapea. 
Rannat ovat pääosin kivikkoisia. 
Lisäksi muutamilla saarilla esiintyy myös kallio- ja hiekkarantoja. 
Hiekkaa on riittänyt myös poisvietäväksi; esimerkiksi Järnstångenilta ja Stora Sandöreniltä on viety hiekkaa muun muassa tien rakennuskäyttöön. 
Saarilla harjoitettiin talousmetsänhoitoa varsinkin 1950-luvulta lähtien. 
1970-luvulla metsänhakkuut kiihtyivät, kun maanomistajat pelkäsivät menettävänsä maansa rauhoituspäätöksien myötä. 
Nykyisin suuri osa Mikkelinsaarista on rakennuskiellossa olevaa rauhoitettua aluetta. 
Hyötymarjoista Mikkelinsaarilla esiintyy runsaasti puolukkaa ja mustikkaa. 
Lisäksi alueella kasvaa myös jossain määrin muun muassa karpaloita ja tyrnejä. 
Myös kurtturuusua esiintyy Fänisbådanilla. 
Mikkelinsaarilla on runsas linnusto. 
Siellä esiintyy samanaikaisesti arktisia, pohjoisia, itäisiä, eurooppalaisia ja siperialaisia lintulajeja. 
Saarilla esiintyy harvinaisemmista lintulajeista muun muassa merikotkia, räyskiä, lapasotkia, pilkkasiipiä ja selkälokkeja. 
On arveltu, että Mikkelinsaarten saaristoa on hyödynnetty 1400-luvulta lähtien kalastus ja hylkeenpyynnin tukikohtana. 
1500-luvun puolivälistä lähtien verotiedot vahvistavat kalastuksen Mikkelinsaarten saaristossa. 
Tarkasta ajankohdasta riippumatta joka tapauksessa Mikkelinsaarilla on kulkenut ihmisiä useiden vuosisatojen ajan. 
Tästä kertovat saariston lukuisat muinaisjäännökset, asumusten jäänteet, jatulintarhat, kompassiruusut, kiviuunit, yöpymissuojat ja metsästäjien ampumasijojen jäännökset. 
Tunnettuja asumusten jäänteitä sijaitsee esimerkiksi Kummelskärillä ja Boskärillä. 
Tunnettuja jatulintarhoja sijaitsee puolestaan esimerkiksi Järnstång -saarella (N63 24.317 E21 49.208), Krokskärillä (N63 27.485 E21 47.223), jossa kivessä vuosiluku 1701, Boskärillä (N63 27.9 E21 44.3) ja Stora Kolaningenilla (N63 27.105 E21 51.954). 
Samalla saarella sijaitsee myös Mikkelinsaarten parhaiten säilynyt kiviuuni. 
Kyseisen kiviuuniin uskotaan rakennetun jo 1550-luvulla. 
Tätä nuorempia ryssän uuneja on sijainnut usealla saarella, esimerkiksi Skrävelbådanilla ja Stora Höuvanilla, osa tosin on jo melko vaikeasti löydettävissä. 
Suullisen perimätiedon mukaan Isonvihan aikana mantereelta väkeä muutti asumaan Mikkelinsaarten Västra Finnholmenille pakoon venäläisiä, josta venäläiset lopulta heidät löysivät. 
Ensimmäinen dokumentoitu pysyvä asutus saariryhmälle saapui vuonna 1830, jolloin Grönvikin lasitehtaan palkkaama koivulahtelainen metsänvartija Marcus Bäck ja hänen vaimonsa Brita asettuivat sinne asumaan. 
Viimeinen pysyvä asukas, Marcuksen ja Britan jälkeläinen kolmannessa polvessa, muutti pois Mikkelinsaarilta 1990-luvulla. 
On esitetty laskelmia, että kaikkiaan pysyviä asukkaita olisi tänä aikana ollut Mikkelinsaarilla 267. 
Mikkelinsaarten asukkaat elivät pääosin omavaraistaloudessa kalastuksen ollessa pääelinkeino. 
Lisäksi saarilla on metsästetty hylkeitä ja poltettu tervaa jo ennen vakituisen asutuksen saapumista ja sen jälkeen. 
Suomen itsenäistyttyä osa Mikkelinsaarten asukkaista hyödynsi saarten sijaintia harjoittamalla muun muassa kahvin salakuljetusta Ruotsista Suomeen. 
Varsinaista kesämökkiasutusta Mikkelinsaarille alkoi muodostua 1930-luvulta lähtien. 
Tuolloin tonttien ostajat olivat pääosin johtajia ja kauppiaita. 
1960-luvulla kesämökkien rakentaminen kiihtyi. 
1970- ja 1980-luvuilla rakennettiin alueelle keskimäärin 40 uutta kesämökkiä vuosikymmenessä. 
1980-luvun lopulla Maksamaan kunnan tekemän inventoinnin mukaan saarilla sijaitsi 104 kesämökkitonttia. 
Saariryhmän sijainnin vuoksi sinne sijoitettiin erilaista merivartiotoimintaa jo Venäjän vallan aikana. 
Merivartiotoiminta Mikkelinsaarilla loppui, kun Kummelskärin merivartioasema lopetti toimintansa vuonna 1993. 
Nykyään merivartioasema toimii metsähallituksen omistamana luontoasemana. 
Mikkelinsaarilla on ollut myös muunlaista vartiotoimintaa. 
Esimerkiksi talvisodan aikaan Mikkelinsaarilla oli myös Maksamaan suojeluskuntalaisia vartiossa. 
Mikkelinsaarilla sijaitsee Pidä Saaristo Siistinä ry:n hoitama rantautumispaikka Kummelskärin luontoaseman ohella myös Kisbockenilla (N63 26.7 E21 46.1), jossa on käymälä ja Grillikatos. 
Aiemmalle jätepisteellä varustetulle rantautumispaikalle Fassgrundilla (N63 26.78 E21 47) pääsee enää ainoastaan pienveneillä. 
Litium (lat. lithium) on alkalimetalleihin kuuluva alkuaine. 
Muiden alkalimetallien tavoin litium kuuluu jaksollisessa järjestelmässä ensimmäiseen pääryhmään. 
Litiumin kemiallinen merkki on Li, järjestysluku on 3 ja CAS-numero 7439-93-2. 
Litium on kevyin kaikista metalleista, ja se jopa kelluu vedessä. 
Litium on kemiallisesti erittäin reaktiivinen metalli, eli se reagoi voimakkaasti muiden aineiden kanssa. 
Litium reagoi herkästi jo alhaisessa lämpötilassa hapen ja typen kanssa. 
Kuumennettaessa ilmassa n. 200 °C:ssa (itsesyttymislämpötila 179 °C) se syttyy palamaan. 
Kuumennettaessa litium reagoi myös rikin, vedyn, hiilen ja monien muiden epämetallien kanssa. 
Se reagoi voimakkaasti myös veden kanssa muodostaen litiumoksidia, litiumperoksidia ja vetyä. 
Litiumoksidi löydettiin vuonna 1817 petaliitti-nimisestä mineraalista. 
Itse alkuaine litium eristettiin vasta muutamaa vuotta myöhemmin. 
Thomas ("Thom") Edward Yorke (s. 7. lokakuuta 1968 Wellingborough, Northamptonshire, Englanti) toimii laulajana-laulunkirjoittajana sekä kitaristina ja pianistina englantilaisessa Radiohead-nimisessä yhtyeessä. 
Lisäksi hän on julkaissut The Eraser -sooloalbumin. 
Yorke soittaa lähinnä sähkö- ja akustista kitaraa, sekä pianoa, mutta on myös soittanut rumpuja ja bassoa (erityisesti Radioheadin albumien Kid A ja Amnesiac nauhoitusten yhteydessä). 
Tällä hetkellä Yorke asuu Oxfordissa pitkäaikaisen tyttöystävänsä ja kahden lapsensa Noahin (s. 2001) ja Agnesin (s. 2004) kanssa. 
Amnesiac on omistettu Noahille ja The Eraser Agnesille. 
Thom Yorken vasen silmä on syntymästä lähtien halvaantunut, ja tämän vuoksi hän eli lapsuudestaan ensimmäiset viisi vuotta erilaisien leikkauksien ja operaatioiden alla. 
Nämä operaatiot olivat kuitenkin Yorken mukaan hätiköiden tehtyjä, ja jättivät silmän lähes sokeaksi ja tunnukseksi lazy eyen ("laiska silmän"), jonka takia hänen toinen silmänsä on suurempi kuin toinen. 
Luokkatoverit kutsuivat häntä usein lempinimellä Salamander ("salamanteri"). 
Tämä poikkeavuus, sekä se että koko Thomin lapsuuden ajan Yorket muuttivat usein, vaikeuttivat huomattavasti ystävien saamista, ja Yorken mukaan hänen lapsuuttaan leimasikin lähinnä yksinäisyyden ja eristyneisyyden tunne. 
Yorket asettuivat viimein asumaan Oxfordshireen ja Thom sai ensimmäisen kitaransa 7-vuotiaana. 
Tällöinen hänen suurimpana inspiroijanaan toimi Queenin Brian May, jonka esiintymistä hän oli katsellut TV:stä. 
Ensimmäinen hänen säveltämänsä kappale ”Mushroom Cloud” kuvaili ydinräjähdystä. 
Kymmenvuotiaana hän liittyi ensimmäiseen bändiinsä Adingdonin poikakoulussa. 
Tässä koulussa hän myös tapasi tulevat yhtyetoverinsa, Ed O’Brienin, Phil Selwayn ja Colin Greenwoodin sekä Colinin nuoremman veljen, Jonnyn. 
Yhtyeen nimi oli On A Friday koska perjantai oli ainoa päivä jolloin sillä oli lupa harjoitella. 
Bändi osoitti hämmästyttävää pitkäkestoisuutta ja selviytymiskykyä vaikka sen jäsenet menivätkin eri yliopistoihin. 
Aikaa myöten On A Friday:sta kehittyi Radiohead. 
Tässä aikaisessa vaiheessa Thom Yorke soitti kitaraa ja lauloi, sekä kehitti kappaleiden sävellys- ja sanoitustaitoaan. 
Vuonna 1987 Thom ja hänen silloinen tyttöystävänsä joutuivat auto-onnettomuuteen. 
Thom selvisi ilman pahempia vammoja, mutta tyttö sai onnettomuudesta pahoja vammoja niskaansa. 
Tämä aiheutti Thomille autofobian ja kaikuja tästä voidaan kuulla Radioheadin kappaleissa "Airbag", "Killer Cars", ja "Stupid Car". 
Opiskellessaan Exeterin yliopistossa taidetta ja englannin kieltä, hän työskenteli DJ:nä opiskelijailloissa. 
Hän oli myös osa-aikaisena työntekijänä psykiatrisessa sairaalassa. 
Toisena vuotenaan hän myös todella löysi koulun Mac tietokoneet ja innostui niistä. 
Samoihin aikoihin hän myös tapasi Stanley Donwoodin, taiteilijan joka on vuodesta 1994 ollut tärkeä osa Radioheadin albumien ja singlejen kansien ulkoasujen teossa. 
Thom Yorke on usein käyttänyt salanimiä ('The White Chocolate Farm', 'Tchock') työskennellessään erilaisissa projekteissa Donwoodin kanssa. 
Vuonna 2001 he voittivat Grammyn parhaasta albumin ulkoasusta. 
On A Friday uudelleen yhdistyi 1991 kun sen kaikki jäsenet olivat viimeistelleet loppututkintonsa. 
He saivat levytyssopimuksen Parlophone-nimiselle levy-yhtiölle ja vaihtoivat nimensä Radioheadiksi. 
Oikeisto tarkoittaa konservatismia kannattavia poliittisia ryhmittymiä. 
Sanaa käytetään myös vastaavista ryhmittymistä puolueiden ja muiden ryhmien sisällä. 
Oikeiston perinteinen määritelmä on lähtöisin Ranskan suuresta vallankumouksesta. 
Sen mukaan oikeisto vastustaa muutosta ja suosii perinteisiä arvoja ja käsityksiä. 
Oikeistolaisuuteen on perinteisesti kuulunut markkinatalouden suosiminen, vahva kansallisuusaate ja maanpuolustuksen arvostus. 
Oikeiston vastakohdaksi nähdään vasemmisto. 
Nykyään oikeistolainen politiikka on monen maan politiikassa suurelta osalta irronnut aikaisemmista nationalistisista arvoista ja lipunut kohden liberaalimpaa politiikkaa, joka kannattaa kansainvälistä vapaata markkinataloutta, muttei välttämättä arvoliberalismia. 
Kyseistä suuntausta on Margaret Thatcherin ilmaisun mukaan kutsuttu ns. uudeksi oikeistoksi. 
Uutta oikeistoa Suomen politiikassa edustaa keskeisimmin Kansallinen Kokoomus. 
Oikeiston liberalisoituessa ja siirtyessä pois isänmaallisista arvoista siitä on yleisesti irtautunut perinteisiä arvoja edustava oikeisto, johon usein sisältyy populistisia piirteitä. 
Suomessa tätä suuntausta edustavat Perussuomalaiset ja Kristillisdemokraatit. 
Suomessa oikeistolaisin puolue on keskusta-oikeistolainen Kokoomus. 
Porvarilliseksi tai keskustalaisiksi luokitellaan yleensä Keskusta, Kristillisdemokraatit, Ruotsalainen kansanpuolue, Liberaalit, sekä joissain tapauksissa myös Perussuomalaiset. 
Kirjan Taistelu sosiaaliturvasta - Ammattiyhdistysväen toiminta sosiaaliturvan puolesta 1957-1963 mukaan työnantajian asiaa ajanut oikeisto on vastustanut sosiaaliturvan kehittämistä. 
Valtiotieteen tohtorin ja Turun yliopiston poliittisen historian dosentin Mikko Uolan mukaan hieman kärjistäen voidaan sanoa, että oikeisto ajaa hyvinvointivaltion lakkauttamista. 
Yhdysvalloissa oikeistolaisiksi mielletään yleensä ainakin Republikaaninen puolue, mutta eurooppalaisessa poliittisessa ajattelussa myös Demokraattinen puolue mielletään oikeistolaiseksi. 
Esimerkiksi tällä tavalla mielleyhtymät vaihtelevat poliittisen ympäristön mukaan. 
Kansallissosialismi, fasismi ja francolaisuus ovat äärioikeistolaisia suuntauksia. 
Euroopassa äärioikeisto on yhdistetty muukalaisvastaisuuteen, rasismiin, fasismiin, neofasismiin, natsismiin, neonatsismiin, jyrkkiin talousjärjestelmiin, kristilliseen fundamentalismiin ja sotilaalliseen järjestäytymiseen. 
Lamborghini Diablo on Lamborghinin valmistama superauto, joka tuli myyntiin vuonna 1990. 
Lamborghini Countachin seuraajaksi kehitetty Diablo on nelivetoinen ja moottori on sijoitettu taka-akselin etupuolelle parhaan painojakauman saamiseksi. 
200 000 dollaria maksava Diablo oli luokkansa autoksi yllättävän askeettinen, CD-soitinkin oli lisävaruste, sähköikkunoita tai sähkötoimisia penkkejä ei ollut saatavilla, eikä myöskään lukkiutumattomia jarruja. 
Pascoal Manuel Mocumbi (s. 10. huhtikuuta 1941, Maputo) on mosambikilainen poliitikko ja lääkäri. 
Mocumbi syntyi Maputossa ja opiskeli 1960-luvulla Portugalissa ja Ranskassa. 
Myöhemmin hän liittyi FRELIMO-puolueeseen. 
Vuosina 1987–1994 hän toimi maansa ulkoministerinä ja 1994–2004 pääministerinä. 
Mocumbi on toiminut myös terveysministerinä. 
Hänen seuraajansa pääministerinä oli Luísa Diogo. 
Senkakusaaret (jap. 尖閣諸島, Senkaku-shotō) tai Diàoyútáisaaret (kiin. 釣魚台群島, Diàoyútái qúndǎo) on Japanin hallitsema ja Kiinan kansantasavallan sekä Kiinan tasavallan vaatima asumattomien saarien ryhmä Itä-Kiinan merellä. 
Saaret sijaitsevat Taiwanista koilliseen ja Okinawasta länteen viimeisten Ryūkyūsaarten pohjoispuolella. 
Saariryhmä on lännessä tunnettu myös Pinnaclesaarina. 
Kiista saarista on tärkeä kysymys Kiinan kansantasavallan ja Japanin välisissä suhteissa, ja tilannetta ovat monimutkaistaneet Kiinan tasavallan ja kansantasavallan väliset ongelmat. 
Saaria on yhteensä kahdeksan ja niiden yhteispinta-ala on 6,3 neliökilometriä. 
Suurin osa saarista sijaitsee pääsaaren, Uotsuri-jiman (jap. 魚釣島) tai Diàoyútáin (kiin. 釣魚台) ympärillä. 
Saarten korkein kohta, 383 metriä, sijaitsee Uotsurilla. 
Hallinnollisesti saaret kuuluvat Japanin Ishigakin kaupunkiin Okinawan prefektuurissa. 
Japanin mielestä saaret ovat kuuluneet sille vuodesta 1895, jolloin saarilla tehdyissä tutkimuksissa ei löydetty jälkiä aikaisemmasta Kiinan hallinnosta ja saaret julistettiin kuuluvaksi Japanille. 
Toisen maailmansodan jälkeen saaret siirtyivät Ryūkyūsaarten mukana Yhdysvaltain hallintoon ja luovutettiin takaisin Japanille 1970-luvun alussa. 
Kiinan mukaan ensimmäiset kiinalaiset tutkimukset saarista tehtiin vuonna 1403, ja saaria on hallittu vuosisatoja Taiwanin osana. 
Kun Kiina luovutti Taiwanin Japanille vuonna 1895, Senkakusaaret olivat Kiinan mukaan osa Taiwanin sen aikaista aluetta, joka palautettiin Kiinalle toisen maailmansodan jälkeen. 
Nykyinen poliittinen kiista alkoi, kun saarten lähistöltä löydettiin mahdollinen öljykenttä 1970-luvun vaihteessa. 
Marian poikalapsi (myös nimellä Marian poika) (alkuperäiseltä nimeltä Mary's Boy Child) on tunnettu jouluaiheinen kappale, jonka teki yhdysvaltalainen lauluntekijä Jester Hairston vuonna 1956. 
Kappaleessa kerrotaan Neitsyt Mariasta, joka synnyttää Jeesuksen ja tapahtumasta leviää sanoma Betlehemiin. 
Kappaleen levytti ensimmäisenä laulaja Harry Belafonte debyyttialbumilleen An Evening with Belafonte. 
Kappaleen coverversion on myöhemmin levyttäneet muun muassa Boney M., Charlotte Church ja Nat King Cole. 
Kappaleen suomenkieliseen versioon sanat teki Saukki. 
Kappaleen suomenkielisen version levytti ensimmäisenä Jukka Kuoppamäki vuonna 1974. 
Myöhemmin kappaleen ovat levyttäneet muun muassa Matti ja Teppo, Jari Sillanpää ja Arja Koriseva. 
Türki (1000-luvulta lähtien türkčä tai türk tili, myöhemmin türkī) on eräiden turkkilaisten kansojen historiallisista kirjakielistä käytetty nimitys. 
Niiden perustana on tšagatain kieli, johon sulautui paikallisten turkkilaisten kielten aineksia. 
Türkillä on useita alueellisia variantteja: 
* Keski-Aasian türki, jota käytettiin 1500-luvun puolivälistä 1900-luvun alkuun saakka persian kielen rinnalla Keski-Aasiassa, Itä-Turkestanissa sekä osittain myös Koillis-Iranissa, Pohjois-Afganistanissa ja Pohjois-Intiassa. 
Se perustuu iranilaisvaikutteisiin karlukkilais-uiguurilaisiin murteisiin, joiden pohjalta kehittyivät myöhemmät uzbekin ja uiguurin kielet. 
Keski-Aasian türkiin ovat vaikuttaneet myös kiptšakkilaiset (nykyiset kazakin ja karakalpakin kielet) sekä itäoguusilaiset murteet (nykyinen turkmeeni), khorasaninturkki sekä uzbekin kielen oguusilaismurre. 
Keski-Aasian kirjakielestä käytetään myös nimityksiä tšagatai, uustšagatai ja uzbekin vanha kirjakieli. 
Sillä on rikas historiallinen ja kaunokirjallisuus, jota luettiin hyvin laajalla alueella. 
* Kultaisen ordan türki, jota käytettiin 1300-luvulta lähtien tataarien kaanikuntien virallisena kielenä Volgan alueella sekä Syrdarjan alajuoksulla. 
Sitä kutsutaan myös horezminturkiksi ja kiptšakkilais-oguusilaiseksi kirjakieleksi. 
* Volgan türki, jota käytettiin Kazanin kaanikunnan kukistumisen jälkeen 1600-luvulta 1900-luvun alkuun saakka Volgan ja Uralin alueella. 
Sitä kutsutaan myös tataarin vanhaksi kirjakieleksi. 
Ufan ja Orenburgin seuduilla siihen vaikutti voimakkaasti Keski-Aasian türki. 
Kielellä on rikas uskonnollinen ja historiallinen kirjallisuus. 
Kaunokirjallisuus on vähäistä. 
* Pohjois-Kaukasian türki, jota käytettiin 1400-luvulta 1900-luvun alkuun Pohjois-Kaukasian ja Dagestanin turkkilaisten ja kaukasialaisten kansojen kirjakielenä. 
Sillä käytiin kirjeenvaihtoa ja luotiin runoutta. 
* Krimin türki, johon turkin kieli oli vaikuttanut voimakkaasti. 
* Vähän-Aasian türki. 
Kirjakielet perustuivat arabialaiseen kirjaimistoon, joka soveltui huonosti turkkilaisten kielten äänteiden merkitsemiseen. 
Kronreif, Trunkenpolz, Mattighofen eli KTM (arkikielessä kotari) on itävaltalainen moottoripyörävalmistaja. 
Yhtiön perusti Mattighofenissa vuonna 1934 insinööri Hans Trunkenpolz nimellä Kraftfahrzeuge Trunkenpolz Mattighofen, jolloin se oli vielä metallityöpaja. 
Vuonna 1953 yhtiö ryhtyi valmistamaan moottoripyöriä. 
Tuolloin tehtaan 20 työntekijää valmistivat kolme pyörää päivässä. 
Vuonna 1955 liikemies Ernst Kronreif tuli yhtiön osakkaaksi, jolloin sen nimi muutettiin nykyiseksi. 
Hans Trunkenpolz kuoli vuonna 1962. 
Alkuaikoina lähes kaikki moottoripyörien osat valmistettiin KTM:n omassa tehtaassa. 
1992 yhtiö ajautuu konkurssiin. 
KTM jaettiin kolmeen yhtiöön: 
* KTM Sportmotorcycles GmbH (1994 lähtien KTM Sportmotocycles AG) 
* KTM Fahrrad GmbH (polkupyörät) 
* KTM Kühler GmbH (lämpöpatterit) 
Moottoripyöriä valmistava osa onnistui vakuuttamaan sijoittajat ja teki hienon paluun huipulle. 
Ruotsalaisen Husabergin osto vuonna 1995 ja uusi "hard enduro" -konsepti puri ostajiin ja KTM valmistaa nykyään noin 80 000 moottoripyörää vuosittain liikevaihdon ollessa lähes puoli miljardia euroa. 
KTM aikoo laajentaa voimakkaasti katukäyttöisiin moottoripyöriin, erityisesti nk. matkaenduroihin. 
Tätä suunnitelmaa ovat toteuttaneet viime vuosien 950 Adventure, 990 Adventure ja 950 Super Enduro. 
Vuonna 2008 tuli KTM:ltä ensimmäinen kilpapyörä katukäyttöön - KTM RC8. 
Sen moottori on viritetty versio 990 Adventuren LC8:sista. 
KTM:n myydyin malli on EXC 125. 
Sittemmin KTM on siirtynyt myös moottoriurheilun puolelle. 
Erityisesti se on saavuttanut suosiota Pariisi–Dakar-aavikkorallissa, jossa viimeisenä viitenä vuonna moottoripyöräluokan voittoon on ajettu KTM:n pyörällä. 
2003 lähtien KTM on osallistunut myös MotoGP-sarjaan. 
Suomalainen Mika Kallio ajoi Red Bull KTM-tallissa vuoteen 2008. 
Suurimmat menestyksensä merkki on kuitenkin saavuttanut endurossa ja motocrossissa. 
1990-luvun loppupuolella KTM nousi motocrossin MM-sarjassakin varteenotettavaksi japanilaismerkkien haastajaksi. 
2000-luvulla merkillä on saavutettu lajeissa lukuisia maailman-, Euroopan-, Pohjoismaiden ja Suomenmestaruuksia. 
Vuosikymmenen puolivälissä kilpailumenestys on nostanut KTM:n enduro- ja motocrosspyörät monessa Euroopan maassa myynnissä jo japanilaismerkkien ohi. 
KTM-tallissa ajoi kaudella 2008 11-kertainen maailmanmestari sekä 2-kertainen GNCC sarjan mestari Juha Salminen, sekä nelinkertainen maailmanmestari Samuli Aro, ja maailmanmestari Marko Tarkkala. 
Juha Salmisen jälkeen menestynein endurokuljettaja on Samuli Aro. 
Menestynein ulkomaalainen on 2x maailmanmestari Ivan Cervantes. 
San Stefanon rauha solmittiin Venäjän keisarikunnan ja ottomaanien välillä Turkin sodan (1877-1878) päätteeksi. 
Venäjä saneli pitkälti rauhanehdot ja kasvatti vaikutusvaltaansa Balkanilla voimakkaasti. 
San Stefanossa sovittiin itsehallinnollisen Suur-Bulgarian ruhtinaskunnan luomisesta. 
Tämä takasi Venäjälle satamayhteyden Välimerelle. 
Muut Euroopan suurvallat pelästyivät Venäjän vallan äkillistä kasvua, ja vielä samana vuonna kokoontui Berliinin kongressi, jossa San Stefanon rajoja muutettiin radikaalisti ottomaaneille edullisemmiksi. 
Rauhansopimus allekirjoitettiin San Stefanossa (nykyinen Yeşilköy) Marmaranmeren rannalla 3. maaliskuuta 1878. 
Bulgariassa päivää juhlitaan nykyisin maan itsenäisyyspäivänä. 
Paul Gallagher (s. 9. elokuuta 1984 Glasgow, Skotlanti) on skotlantilainen jalkapalloilija, joka edustaa Englannin Valioliigassa pelaavaa Blackburn Roversia. 
Hän on pelipaikaltaan hyökkääjä. 
Debyyttinsä Blackburnissa Gallagher teki tultuaan vaihdosta kentälle ottelussa Arsenalia vastaan 15. maaliskuuta 2003. 
Kaudella 2003-2004 skotti teki ensimmäisen liigamaalinsa 4-0 voitto-ottelussa Birminghamia vastaan. 
Helmikuussa 2004 Gallagher teki myös maajoukkue debyyttinsä 4-0 tappio-ottelussa Walesia vastaan. 
Gallagher vietti suurimman osan kaudesta 2005/06 lainasopimuksella Stoke Cityssa. 
Stokessa Gallagher pelasi enimmäkseen laiturina, joka ei ollut hänen lempipaikkojaan. 
37:ssä pelaamassaan lainaottelussa Gallagher teki 11 maalia. 
Huhtikuussa 2006 hän palasi Blackburniin. 
Espoon Kaupunginteatteri on Espoossa toimiva ammattiteatteri. 
Se perustettiin vuonna 1988 nimellä Espoon Teatteri, ja nykyinen nimi on ollut käytössä vuoden 2000 alusta. 
Espoon Kaupunginteatterin johtajaksi valittiin vuonna 2000 Jussi Helminen. 
Vuonna 2005 teatterissa vieraili noin 22 000 katsojaa. 
Espoon Kaupunginteatterilla on kaksi varsinaista esitystilaa. 
Ne ovat Louhisali ja Revontulihalli, jotka molemmat sijaitsevat Tapiolan kaupunginosassa - Louhisali Kulttuurikeskuksessa ja Revontulihalli Revontulentiellä. 
Kuningasgambiitti 1.e4 e5 2.f4 on yksi shakin avauksista. 
Se oli 1800-luvun suosituimpia avauksia. 
Kuningasgambiitilla on voitettu lukemattomia pelejä hienoin mattihyökkäyksin, ja hävitty lähes yhtä useita uhrattavien upseerien loppuessa ja mustan tyynesti realisoidessa etunsa. 
Kuningasgambiitti on yksi vanhimmista dokumentoiduista avauksista. 
Italialainen shakinpelaaja Giulio Polerio tutki sitä 1600-luvulla. 
Nykyisin kuningasgambiitti ei ole enää suurmestarien suosiossa, sillä mustan on todettu voivan pitää kiinni sotilaastaan ja puolustautuvan tarpeeksi hyvin. 
Valkean toinen siirto 2.f4 on hyvin looginen yritys saada jalansijaa keskustassa ja hyökätä välittömästi mustan heikohkon sotilaan kimppuun. 
Lisäksi siirto avaa f-linjan, jota pitkin valkean raskaat upseerit pääsevät usein musertavalla voimalla mustan kuninkaan kimppuun, avustettuna valkean lähetin tulivoimalla diagonaalilla a2-f7 ja ratsun taitavalla käytöllä. 
Klassisimmillaan kuningasgambiitti etenee mustan lyödessä sotilaan ja tukien sitä g5 siirrolla, ehkä myös h6, ja yrittäen saada upseerinsa peliin ja kuninkaan nopeasti turvaan. 
Valkea puolestaan on valmis uhraamaan pienimmästäkin tekosyystä. 
Hyvä esimerkki kuningasgambiittimaisesta pelaamisesta on yksi kuuluisimmista pelatuista shakkipeleistä, nk. kuolematon peli, joka pelattiin Adolf Anderssenin ja Kieseritzkyn välillä Lontoossa 1851. 
Tavallinen tapa torjua gambiitti on pelata 2...Lc5. 
Lähetti estää valkeaa linnoittamasta ja usein valkea pyrkiikin pelaamaan Rc3-Ra4-Rxc5 päästäkseen eroon mustan lähetistä. 
Musta voittaa tässä kaksi tempoa. 
Avauksen mielletään yleisesti antavan valkealle liian paljon tilaa keskustassa. 
Esimerkiksi jatko 1.e4 e5 2.f4 Lc5 3.Rf3 d6 4.c3 Rf6 5.d4 tai fxe5 antaa valkealle hyvän tilanteen ja vahvan keskustan. 
Siirto 2...Lc5 sisältää myös avausansan aloittelijoille: Jos valkea jatkaa fxe5?, musta pelaa 3...Dh4+, jolloin valkea menettää joko torninsa (4.g3 Dxe4+) tai joutuu matitetuksi (4.Ke2 Dxe4#). 
Myös muut torjutut jatkot ovat mahdollisia, mutta harvinaisia. 
Näihin kuuluvat esimerkiksi terävä vastagambiitti 2...Rc6 3.Rf3 f5?!, jota pelasi muun muassa edesmennyt Tony Miles. 
2...d6 3.Rf3 exf4 transponoituu Fischerin puolustukseksi, vaikkakin valkea voi pelata myös esimerkiksi Lc4 tai d4. 2...Rf6 3.fxe5 Rxe4 4.Rf3 Rg5! 5.d4 Rxf3+ 6. Dxf3 Dh4+ 7.Df2 Dxf2+ 8. 
Kxf2 johti pieneen mustan etuun loppupelissä Bobby Fischerin ja Robert Waden välisessä pelissä. 
Myös kuningattaren siirrot 2...Df6 (Norwalden muunnelma) ja 2...Dh4+ (Keenen puolustus) ovat mahdollisia, mutta johtavat valkean etuun. 
Falkbeerin vastagambiitti 2...d5 johtaa yleensä tasaisen oloisiin asemiin, joissa valkealla on mahdollisesti ongelmia f-sotilaan heikennyksen vuoksi, mutta hiukan paremmat mahdollisuudet päästä mustan kuninkaan kimppuun. 
Peli on näissä muunnelmissa usein rauhallisempaa kuin klassisemmissa muunnelmissa. 
Jos valkea kuitenkin pelaa 3.exd5, musta voi pelata e4!? lamauttaen valkean aseman. 
Aron Nimzowitsch pelasi myös 2...d5 3. exd5 c6!?. 
Valkea voi vastata siirtoon 2...d5 myös 3.Rf3, mutta siirtoa exd5 on tuottanut parhaita tuloksia. 
3. fxe5 olisi virhe, sillä musta voi pelata 3...Dh4+ jota seuraa 4.Ke2 Dxe4+ 5.Kf2 Lc5+ ja mustalla on selvä etu. 
Falkbeerin vastagambiittia pidetään yleisesti hieman valkeaa suosivana muunnelmana. 
Musta hyväksyy gambiitin pelaamalla 2...exf4. 
Valkealla on tässä tapauksessa kaksi pääjatkoa: 
3.Rf3 kehittää ratsun peliin ja estää kuningatarshakin h4:stä. 
3.Lc4 houkuttelee mustaa shakkaamaan Dh4+, jonka jälkeen valkea saisi kehitettyä ratsun tempovoitolla 4.Kf1 5.Rf3 uhaten kuningatarta. 
Valkea voi pelata muitakin siirtoja, mutta ne ovat liian passiivisia tai heikkoja. 
Esimerkkinä Stamman gambiitti 3.h4?! 3.Lc4 on 3.Rf3:a harvinaisempi, mutta sitä pidetään parempana siirtona, johtuen mustan yleisimmästä vastauksesta 3...Rf6. 
Klassinen muunnelma jatkuu 3...g5, jolloin valkealla on kaksi pääjatkoa: 
4.h4, joka tunnetaan Pariisin hyökkäyksenä ja 4.Lc4. 
Jatkossa 4.h4 g4 valkea voi valita 5.Rg5:n (Allgaierin gambiitti) ja 5.Re5:n (Kieseritzkyn gambiitti) väliltä. 
Jälkimmäistä pidetään yleisesti parempana jatkona uhaten f7- ja g4-sotilaita samanaikaisesti. 
Alggaierin gambiittissa valkean pitää yleensä uhrata ratsu f7:een, koska musta voi pelata suoraan h6. 
Bobby Fischer kehitti myös oman jatkonsa, äärimmäisen terävän jatkon, jonka nimi on Muzion gambiitti: 4. Lc4 g4 5. 0-0!? gxf3 6. Dxf3. 
Tällöin valkea on uhrannut ratsunsa, mutta hänellä on kolme nappulaa hyökkäämässä mustan f7-sotilaan kimppuun. 
Musta saavuttaa kuitenkin selvän edun loppupeliin tarkalla puolustamisella. 
Muzion gambiitin voi välttää pelaamalla 4.Lc4 Lg7. 
Beckerin puolustuksessa musta pelaa 3...h6 ideana puolustaa sotilasketjuaan h6-g5-f4 välttäen Kieseritzkyn gambiitin. 
Cunninghamin puolustus 3...Le7 on mustan aggressiivisin vaihtoehto; musta voi estää valkeaa linnoittamasta jatkossa 4.Lc4 Lh4+ 5.Kf1. 
Nykyään peli kuitenkin jatkuu useimmiten 4...Rf6 5. e5 Rg4. 
Tätä kutsutaan moderniksi Cunninghamiksi. 
3...De7 (yrittäen 4.Rc3 d5!+) voi yllättää valkean. 
Valkea voi kuitenkin oikein pelaten saavuttaa etua. 
Schallopin puolustus 3...Rf6 on harvoin pelattu nykyään. 
Mustan aikomuksena on 4. e5 Rh5 pitäen kiinni sotilaasta. 
Jossain jatkoissa valkea voi saada ylivoimaisen pelin tornin uhrauksella: 4.e5 Rh5 5.d4 g5 6.h4 g4 7.Rg5 Rg3 8.Lc4! Rxh1 9.Lxf7+ Ke7 10.Rc3 uhaten välitöntä mattia d5:stä ja jatkossa valkean painostus on kovaa. 
Abbazian puolustus (1.e4 e5 2.f4 exf4 3.Rf3 d5) kantaa samaa idea Falkbeerin vastagambiitin kanssa, ja sen voi itse asiassa saavuttaa transponoitumalla 2.f4 d5 3.exd5 exf4. 
Mustan sotilas on huonossa paikassa f4:ssä, mutta materiaali on tasan. 
Fischerin puolustus (1.e4 e5 2.f4 exf4 3.Rf3 d6) suunnittelee jatkoa h6-g5, mutta vain harvoin Lg4. 
Siirto näyttää heikolta, mutta on oikeasti monimutkaisiin asemiin johtava. 
Hävittyään pelin Boris Spasskya vastaan 1960 mustilla Fischer halusi kehittää uuden puolustuksen mustalle. 
1962 Fischer julkaisi työnsä kuningasgambiitista, ja esitteli siirron, jonka sanoi kumoavan valkean siirron täysin. 
Artikkeli sisälsi kuuluisan lauseen "Tietenkin valkea voi aina pelata toisin, jolloin hän häviää eri tavalla." 
Artikkeli oli ehkä kaikkien aikojen vaikuttavin avausta käsittelevä teksti, ja sen julkaisun jälkeen kuningasgambiittia on pelattu mestaritasolla vain harvoin. 
Kuningasgambiitista saa alkunsa myös hyvin kyseenalainen ja harvoin pelattu Ricen gambiitti. 
A Day at the Races on vuonna 1976 julkaistu brittiläisen rock-yhtye Queenin viides albumi. 
Se äänitettiin vuonna 1976 Isossa-Britanniassa ja julkaistiin samana vuonna 18. joulukuuta. 
Albumi pääsi Ison-Britannian, Japanin ja Alankomaiden listoilla ykköseksi. 
Albumi oli ensimmäinen jota tuottamassa ei ollut neljä ensimmäistä albumia tuottanut Roy Thomas Baker, yhtye tuotti albumin omin voimin. 
Albumi on nimetty Marx-veljesten komediaelokuvan Päivä kilpa-ajoissa englanninkielisen nimen mukaan samoin kuin edellinenkin albumi A Night at the Opera. 
Albumin single "Long Away" on yksi Queenin kappaleista, joita pääasiallinen solisti Freddie Mercury ei laula. 
Hänen sijaansa lauluosuudesta vastaa kitaristi Brian May. 
Suostuntavaliokunta perustettiin Suomen suuriruhtinaskunnan säätyvaltiopäiville ensimmäistä kertaa säätyvaltiopäivillä 1863. 
Suostuntavaliokunta vahvistettiin perustettavaksi aina vuoden 1869 valtiopäiväjärjestyksessä. 
Simão Rodrigues (1510 – 15. kesäkuuta 1579) oli portugalilainen jesuiitta ja yksi jesuiittaveljeskunnan perustajajäsenistä. 
Portugalilaisena ylimyksenä Rodrigues pääsi opiskelemaan Pariisin yliopistoon, missä hän liittyi Ignatius Loyolan ja tämän kumppanien joukkoon. 
Myöhemmin tämä seurue päätti perustaa "Jeesuksen seuran", jolloin heistä tuli jesuiittaveljeskunnan ensimmäinen jäsenistö. 
Kuusi vuotta myöhemmin paavi Paavali III antoi siunauksensa veljeskunnalle. 
Työskenneltyään muutaman vuoden Ignatiuksen alaisena Italiassa Rodrigues lähetettiin synnyinmaahansa Portugaliin. 
Siellä hän karismallaan sai useita nuoria miehiä kiinnostumaan jesuiittaurasta, minkä lisäksi hänestä itsestään tuli vaikutusvaltainen henkilö Portugalin hovissa. 
Hänen elämäntyylinsä ei kuitenkaan ollut jesuiitta-aatteen mukaista, minkä vuoksi veljeskunnan johtajaksi kohonnut Loyola joutui vaatimaan häntä kuuliaisuuteen useilla kirjeillä. 
Koska kirjeet eivät tehonneet, Rodrigues kutsuttiin Roomaan ja omasta halustaan asetettiin tuomittavaksi. 
Jesuiittatuomarit totesivat hänet syylliseksi "kohtuuttomuuteen ja tottelevaisuuden puutteeseen". 
Rangaistuksena häneltä evättiin paluu Portugaliin. 
Seuraavat vuodet Rodrigues toimi jälleen kuuliaisuudessa jesuiittaveljeskunnalle Italiassa ja Espanjassa, kunnes vanhana miehenä hänen sallittiin jälleen palata Portugaliin. 
Kotimaahansa hän saapui hiukan ennen kuolemaansa. 
Monkey Business on The Black Eyed Peasin neljäs ja studioalbumi. 
Aiemmat levyt ovat olleet will.i.amin tuottamia, mutta Monkey Businessin myötä hänen avukseen tuli Timbaland, joka tunnetaan esimerkiksi Missy Elliottin taustavaikuttajana. 
Monkey Business jatkaa samalla linjalla kuin aiempi albumi Elephunk: funkahtavaa hip hopia maustettuna dance-vaikutteilla. 
Kuten aiemminkin, The Black Eyed Peas on saanut tällekin albumilleen mukaan kuuluisia artisteja: 
Justin Timberlake laulaa kappaleella "My Style", funk-legenda James Brown kappaleella "They Don't Want Music" ja Sting kappaleella "Union". 
Nälkää ja rakkautta on suomalaisen laulaja Maarit Hurmerinnan 16. albumi. 
Se julkaistiin vuonna 2006. 
Arvid Järnefelt (s. 16. marraskuuta 1861 Pietari – k. 27. joulukuuta 1932 Helsinki) oli varatuomari ja kirjailija. 
Järnefeltin isä oli kenraali ja maaherra August Aleksander Järnefelt ja äiti vapaaherratar Elisabeth Järnefelt omaa sukuaan Clodt von Jürgensburg. 
Hänen sisaruksiaan olivat Aino Sibelius, taidemaalari Eero Järnefelt ja säveltäjä Armas Järnefelt. 
Arvid Järnefelt meni naimisiin Emilia Fredrika Parviaisen kanssa Jyväskylässä 6. syyskuuta 1884. 
Heillä oli viisi lasta: Eero, Liisa, Anna, Maija ja Emmi. 
Järnefelt oli 1900-luvun vaihteessa huomattavin suomalainen aatehistoriallinen kirjailija. 
Kuvaukset ajan aateliston elämästä Suomessa ovat suomalaisen kirjallisuuden klassikoita. 
Vuonna 1889 Arvid perusti ystäviensä Eero Erkon ja Juhani Ahon kanssa Päivälehden edistämään nuorsuomalaisten aatetta. 
Päivälehti tunnetaan nykyisin nimellä Helsingin Sanomat. 
Arvid Järnefelt kiinnostui tolstoilaisuudesta osaksi äitinsä Elisabethin kautta. 
Myöhemmin, kun Arvid oli nuorena juristiharjoittelijana Vaasassa, hän tutustui omakohtaisesti Tolstoin teksteihin. 
Lukiessaan niitä hän koki uskonnollisen murroksen. 
Sen jälkeen Arvid yksinkertaisti elämänsä: hän jätti juristintyön ja siirtyi maanraivaajaksi ja viljelijäksi Virkkalaan Rantalan tilalle. 
Hän halusi osoittaa, ettei tolstoilaisuus ollut eristäytymistä ja haaveellista mietiskelyä vaan lähimmäisten ja koko maailman rakastamista ja käytännön tekoja. 
Hän olikin vankien, köyhien ja sorrettujen auttaja. 
Sisäänpäin lämpiävä sauna, josta käytetään myös nimitystä savusauna, on puulämmitteinen sauna, jossa ei ole palavan puun tuottaman hiilimonoksidin ja hiilidioksidin poistamiseksi lainkaan savupiippua, vaan palokaasut tulevat suoraan löylyhuoneeseen. 
Vanhemmat historialliset saunat olivat kaikki savusaunatyyppisiä, osassa savu johdettiin ulos puisen hormin - lakeisen- kautta tai seinässä olevasta aukosta eli "räppänästä". 
Puulämmitteisyydestä johtuen savusaunan lämmittämiseen voi mennä tunteja ja sen sisätilat ovat savusta johtuen nokiset, minkä vuoksi siellä on yleensä melko hämärää; myös mahdolliset ikkunat nokeentuvat nopeasti. 
Lämmittämisen loppuvaiheessa, kun puut ovat palamassa tai palaneet loppuun on erittäin tärkeää, että hiilidioksidi ja erityisesti hiilimonoksidi tuuletetaan pois löylyhuoneen takaosassa olevasta luukusta, räppänästä, koska hiilimonoksidi eli puoliksi hiilidioksidiksi palamaton hiili voi aiheuttaa häkämyrkytyksen. 
Näiden ongelmien vuoksi siirryttiin ulospäin lämpiäviin saunoihin. 
Periaatteessa sähkökiukaallakin varustettu sauna on sisäänpäin lämpiävä, mutta käsitteellä ei ole merkitystä siksi, ettei sähkövastus tuota ilmaan poistettavia ihmiselle myrkyllisiä savukaasuja. 
Julkinen valta on termi, jolla kuvataan julkisyhteisöjen luonnollisiin ja oikeushenkilöihin kohdistamaa vallankäyttöä. 
Julkiselle vallalle on ominaista, että se on luonteeltaan yksipuolista: valtaa käyttävällä on oikeus tehdä lainvoimainen oikeustoimi ilman toisen osapuolen suostumusta. 
Esimerkkinä toimii kaavoitus, joka voidaan toteuttaa maanomistajan tahdon vastaisesti. 
Tosiasiallisessa julkisen vallan käytössä oikeussuhteita ei sen sijaan muuteta van toteutetaan jokin käytännön toimi, esimerkiksi häirikön poistaminen julkisesta sisätilasta. 
Tällaista tosiasiallisen julkisen vallan käyttöä sisältyy muun muassa poliisityöhön, opetukseen ja hoitotyöhön. 
Yleensä julkista valtaa käyttävät valtio ja kunnat, joissa käytännön vallankäyttö on delegoitu virkamiehille ja monijäsenisille hallintoelimille ja tuomioistuimille. 
Vähäisiä julkisen vallan käyttömahdollisuuksia on delegoitu lailla myös yksityisille kansalaisille (esimerkiksi kalastuksenvalvojat), julkisomisteisille liikelaitoksille ja yksityisille yhteisöille (esimerkiksi yksityiset perusopetuksen antajat). 
Suomen perustuslaki rajoittaa mahdollisuutta delegoida julkista valtaa muille kuin julkisyhteisöille. 
Punakaartilaisen päiväkirja on Tikkurilan punakaartiin välskärinä eli lääkintämiehenä kuuluneen Viljo Sohkasen kuvaus kansalaissodan eli Suomen sisällissodan tapahtumista punaisten näkökulmasta. 
Sohkanen liittyi sodan alkaessa Helsingin Pitäjän punakaartiin. 
Teos on Sohkasen päiväkirja sodan ajalta. 
Sohkanen kertoo omista kokemuksistaan kansalaissodan aikana Tikkurilassa, rintamalla Kavantsaaressa ja Viipurissa, ja lopulta Helsingin valtauksen sekasortoisista tapahtumista ja vankeusajastaan Suomenlinnan vankileirissä. 
Sohkanen oli sodan jälkeen Tikkurilassa sosiaalijohtajana ja kunnallisneuvoksena. 
Hänen mukaansa on nimetty Tikkurilassa Viljo Sohkasen Katu. 
Azeglio Vicini (s. 20. maaliskuuta 1933, Cesena, Italia) on italialainen entinen jalkapalloilija ja jalkapallovalmentaja. 
Vicini toimi Italian maajoukkueen päävalmentajana vuosina 1986–1991. 
Hän johdatti Italian pronssille vuoden 1990 MM-kotikisoissa. 
Tilhi (Bombycilla garrulus) on parvissa liikkuva vaelluslintu. 
Tilhen päässä on huomiota herättävä töyhtö. 
Yleisväri on ruskea, siivissä on valkeat juovat. 
Pyrstön kärki on keltainen. 
Sukupuolet ovat lähes samanväriset, joskin naaraan väritys on hieman himmeämpi. 
Pituus on 18–21 cm, siipien kärkiväli 35 cm ja paino 54 (40–64) grammaa. 
Äänet: Vaimea, helisevä ”sirrr”, mikä kuuluu lennossa ja puussa parven levätessä. 
Vanhin suomalainen rengastettu tilhi on ollut vähintään 6 vuotta 6 kuukautta vanha. 
Se on samalla Euroopan vanhin tilhi. 
Tilhi on pohjoisen pallonpuoliskon taigametsien laji. 
Pesimäalue ulottuu Fennoskandiasta Kamtshatkan niemimaalle ja edelleen Alaskan kautta Pohjois-Amerikan pohjoisosiin aina Kalliovuorille asti. 
Suomessa tilhi pesii pohjoisessa, pesimäkantamme on keskimäärin 20 000 paria. 
Talvisin tilheä tavataan etelämpänäkin. 
Ne vaeltavat talvisin paikkakunnalta toiselle pihlajanmarjatilanteen mukaan. 
Marjojen loputtua muutto voi jatkua joskus jopa Välimeren maihin saakka. 
Havu- ja sekametsät sekä puistot ym. asutetut alueet. 
Viihtyy pesimäaikana erityisen hyvin vanhoissa havumetsissä. 
Pesä on havupuun oksalla lähellä runkoa, tavallisesti muutaman metrin korkeudella maasta. 
Se on rakennettu risuista, jäkälistä ja sammalista, sekä vuorattu karvoilla ja höyhenillä. 
Muninta alkaa yleensä kesäkuun alkupuolella. 
Naaras munii 4–7, tavallisesti 5 munaa, joita sitten hautoo 14–15 vrk. 
Koiras voi hautoa toisinaan. 
Molemmat ruokkivat poikasia. 
Poikaset lähtevät pesästä 15–19 päivän ikäisinä, ja poikueet liikkuvat aluksi perhekunnittain. 
Tilhi syö kesällä hyönteisiä, talvella marjoja. 
Marjaravintoon siirrytään heti marjojen kypsyttyä, ensin variksenmarjaan. 
Myös keväällä pääosa tilhen ravinnosta tulee talvehtineista marjoista. 
Tilhi voi syödä myös omenia ja etelämpänä muitakin hedelmiä. 
Sabot on yhdysvaltalainen, Tšekin tasavallassa asuva yhtye. 
Yhtyeen erikoisuutena sen kaksimiehisyys. 
Kokoonpanossa on vain bassokitara ja rummut. 
Kumpikaan jäsenistä ei laula, joten yhtye soittaa kappaleensa instrumentaalina. 
Yhtyeen nimi on lyhenne englannin kielen sanasta sabotage mikä tarkoittaa sabotaasia. 
Sabot tarkoittaa englanniksi myös puukenkää sekä on termi panssariammustyypille. 
Yhtye noudattaa tee-se-itse elämäntapaa järjestämällä itse kiertueensa ja nykyisin julkaisemalla itse levynsä. 
Myös heidän perustamansa kulttuurikeskus toimii pitkälti samalla periaatteella. 
Sulkukotilot Clausiliidae on nilviäisten heimo. 
Suomessa elää kahdeksan sulkukotilolajia, joista yleisiä ovat Sileäsulkukotilo (Cochlodina laminata) ja ristisulkukotilo (Cochlodina cruciata). 
Ristisulkukotilo on melko yleinen Keski-Suomen lehtomaisissa sekametsissä. 
Hienouurresulkukotilo (Clausilia dubia) on harvinainen tulokas; muita harvinaisia lajeja ovat harmaasulkukotilo (Bulgarica cana) ja suorasuusulkukotilo (Cochlodina orthostoma). 
Isosulkukotilo (Macrogastra ventricosa) löydettiin vuonna 2006. 
Helsingin valtiopäivät vuonna 1863 olivat Suomen autonomisen ajan toiset valtiopäivät. 
Ne pidettiin Venäjän keisari Aleksanteri II:n määräyksestä Helsingissä 15. syyskuuta 1863 jolloin viime valtiopäivistä oli kulunut 54 vuotta. 
Keisari avasi valtiopäivät 15. – 19. syyskuuta pidetyissä juhlallisuuksissa. 
Valtaistuinpuheessaan keisari lupasi säädyille aloiteoikeuden kaikissa muissa paitsi perustuslakikysymyksissä eli vallanjakoa koskevissa kysymyksissä. 
Suomalaisten toivomus oli, että valtiopäivät saisivat suhteessa keisariin itsenäistä päätösvaltaa, mutta tämä toivomus ei toteutunut, ei edes keisarin lupaamaan aloiteoikeuden osalta, vaan valtiopäiväasiat kiersivät senaatin ja kenraalikuvernöörin kautta keisarin hyväksyttäviksi, tosin vuoteen 1898 saakka keisari vahvisti jokaisen lain siinä muodossa kuin valtiopäivät sen päättivät. 
Vuoden 1863 valtiopäivät päättivät kuntien erottamisesta seurakunnasta. 
Buc on kunta Yvelinesin departementissa Île-de-Francen hallintoalueella Ranskassa. 
Kunnan väkiluku vuonna 2006 oli 5502. 
Bucin pinta-ala on 8 km². 
Dodge Charger LX on uusin Dodge Charger -malli, joka valmistetaan Kanadan Ontariossa, Bremptonissa. 
Charger -nimen historian mukaisesti auto on takavetoinen ja erittäin tehokas. 
Malli tuli myyntiin vuonna 2006 ja se perustuu samaan LX -pohjalevyyn Chrysler 300C:n ja Dodge Magnumin kanssa. 
Sisustaltaan Charger on lähes identtinen Magnumin kanssa. 
Aiemmista Charger -malleista poiketen auto on neliovinen sedan, eikä suinkaan kaksiovinen coupé kuten olisi ollut odotettavissa. 
Chargerista on tehty myös poliisiautoversio, joka yritetään saada kilpailemaan Ford Crown Victorian kanssa Yhdysvaltojen poliisiautomarkkinoilla. 
Vuonna 2005 esiteltiin SRT-8 malli New Yorkin kansainvälisessä autonäyttelyssä, tämän mallin moottorina on 6,1 -litrainen Hemi ja siinä on paremmat Brembo jarrut sekä erilainen sisusta ja keula kuin perusmallissa. 
Tämä 6,1 -litrainen moottori on kaikkien aikojen tehokkain moottori, mitä DaimlerChrysler on tuotantohenkilöautoihin asentanut. 
Vuonna 2006 esiteltiin Daytona R/T malli Chicagon autonäyttelyssä. 
Autossa on tehokas 5,7 -litran Hemi -moottori sekä päivitetty jousitus ja renkaat. 
Edessä on pieni spoileri ja konepellissä sekä takalokasuojissa on Hemi -tarrat retrohenkisesti. 
Daytona R/T malli oli alun perin saatavana vain kahdella vanhalla värillä, jotka ovat "Go ManGo!" metallihohto oranssi vuoden 1970 Chargerista ja "Top Banana" keltainen myös vuodelta 1970. 
Uutena värinä tuli myöhemmin myös TorRed. 
Vuonna 2006 esiteltiin myös New Yorkin kansainvälisessä autonäyttelyssä Super Bee malli mallivuodeksi 2007. 
Tässä mallissa on sama 6,1 -litrainen Hemi -moottori kuin SRT-8:ssa, mutta väri on erikoinen "Detonator Yellow" ja siinä on mustat teippaukset. 
Tätä mallia valmistetaan vain rajoitettu 1000 kappaleen erä. 
Go Chuck Yourself (Euroopassa ja Pohjois-Amerikassa) tai Happy Live Surprise (Japanissa) on yhtyeen Sum 41 livealbumi, joka nauhoitettiin Lontoossa, Ontariossa huhtikuussa 2005. 
Japanin versio julkaistiin 21. joulukuuta, 2005. 
Sitä myytiin bonus DVD:n kanssa, jossa oli 5 kappaletta konsertista. 
Amerikan ja Euroopan versio julkaistiin 7. maaliskuuta, 2006 ilman DVD:tä. 
Tämä oli yhtyeen ensimmäinen julkaisu levy-yhtiöstä Aquarius Records. 
* Albumilta poistettiin kaksi raitaa tekijänoikeuskiistojen vuoksi. 
"Nothing On My Back" olisi sijoittunut "We're All To Blamen" jälkeen ja "Machine Gun" "Some Sayn" jälkeen. 
"Nothing On My Back" sisälsi osan Rage Against The Machine -yhtyeen kappaleesta "Bullet In The Head". 
"Machine Gun" -kappaletta seurasi cover-raita Elvis Presleyn kappaleesta "That's Alright, Mama". 
* Albumin alkuperäinen tarkoitus oli ilmestyä DVD:nä, mutta yhtye ei ollut tyytyväinen videon laatuun, joten keikka tyydyttiin julkaisemaan CD:nä. 
Kari Ilmari Louramo (s. 19. huhtikuuta 1971, Turku) on suomalainen entinen pikajuoksija. 
Seuratasolla hän edusti Turun Urheiluliittoa. 
Louramo voitti 100 metrin juoksun Suomen mestaruuden Turussa 2001. 
400 metrin juoksun mestaruuden hän voitti 1995 . 
100 metriltä Louramolla on lisäksi pronssia 1999, 200 metriltä hopeaa 1995 ja 2000 sekä pronssia 1993 ja 1997 ja 400 metriltä pronssia 1993, 1994 sekä 1997. 
SM-hallikisoissa Louramo oli mestari 200 metrillä 1994 ja 1996 sekä 400 metrillä 1994, 1995 sekä 1999 . 
Kari Louramo juoksi Lahden Kalevan kisoissa 19. elokuuta 2000 100 metrillä alkuerissä ajan 10,40, joka oli silloin Suomen toiseksi paras aika Tommi Hartosen ajan 10,27 jälkeen ja nykyään se on kaikkien aikojen neljänneksi nopein suomalaisaika. 
200 metrillä Louramon ennätys on 20,99 (vuodelta 2000) ja 400 metrillä 46,64 (vuodelta 1994). 
Joukkue Samsa Tuikka, Kari Louramo, Tommi Hartonen ja Tuomas Näsi juoksi 4 x 100 metrin viestissä 2. elokuuta 2000 ajan 39,42, joka on kaikkien aikojen viidenneksi paras suomalaisaika. 
Joukkue Harri Kivelä, Kari Louramo, Ari Pakarinen ja Janne Haapasalo juoksi 26. heinäkuuta 1998 ajan 39,49, joka on kaikkien aikojen tilastossa sijalla seitsemän. 
Frans Tuohimaa (s. 19. elokuuta 1991 Helsinki) on suomalainen jääkiekkomaalivahti. 
Hänen seuransa on helsinkiläinen HIFK Hockey. 
Tuohimaa pelaa pääsääntöisesti HIFK:n juniorijoukkueissa, mutta on myös toiminut kolmesti HIFK:n luukkuvahtina kaudella 2007-08. 
Kaudella 2008-09 Tuohimaa pelaa HIFK:n A-junioreissa. 
Frans Tuohimaa kuuluu ikäluokkansa parhaisiin maalivahteihin. 
Hän on edustanut suomea u-17 ja u18 maajoukkueissa. 
Tuohimaa on saavuttanut lyhyellä urallaan myös kaksi suomen mestaruutta. 
C-junnuissa kaudella 2006-2007 ja b-junioreissa kaksi kautta myöhemmin kautena 2006-2009. 
Jääkiekkoilija Harri Tuohimaa on Fransin setä. 
Paksujalka (Burhinus oedicnemus) on harvinainen kahlaajalaji, jota tavataan Suomessa parin vuoden välein. 
Lajin nimesi Carl von Linné 1758. 
Ruskehtavan linnun höyhenpeitteessä on selvärajaiset mustat ja valkeat raidat siivissä, jotka näkyvät varsinkin linnun lentäessä. 
Sen silmät näyttävät pullistuvan päästä, sillä kallonmuoto muistuttaa krokotiilia tai liskoa. 
Jalat ovat voimakkaat, kuten nimikin sanoo. 
Nokka on päästä musta, tyvestä keltainen ja kahlaajalinnun nokaksi paksu. 
Pituus 41–43 cm, siipien kärkiväli noin 82 cm ja paino 400 –550 g. 
Paksujalka pesii harvalukuisena Keski-Euroopassa ja Etelä-Euroopan kuivilla aromailla sekä Afrikassa ja Lounais-Aasiassa. 
Suomea lähimmät pesimäalueet ovat olleet Puolassa ja Saksan itäosissa, mutta laji on viime aikoina vähentynyt kaikkialla ja paikoin hävinnyt kokonaan. 
Nykyisin Euroopassa paksujalkaa tavataan enää lähinnä Unkarissa ja Elsassissa. 
Sen tuhoksi ovat koituneen maatalouden rakennemuutos, hyönteismyrkyt, munien keräily sekä metsästys. 
Maailman populaation suuruus on 140 000–330 000 yksilöä. 
Lajin kanta on elinvoimainen. 
Pohjoiset ja itäiset populaatiot ovat muuttolintuja, jotka talvehtivat Välimeren maissa ja Afrikan pohjoisosissa. 
Paksujalka munii 1-3, tavallisesti 2 munaa maassa olevaan pesään. 
Pesä on usein pudonneen oksan tai pensaan suojassa. 
Haudonta-aika on 24-26 päivää, molemmat puolisot hautovat. 
Haudonta alkaa yleensä toisen munan tultua. 
Poikaset kuoriutuvat yleensä samana päivänä. 
Molemmat emot huolehtivat poikasista, jotka ovat pesäpakoisia. 
Ne oppivat lentämään 5-6 viikon ikäisinä. 
Pesii ensi kerran tavallisesti vasta 3-vuotiaana, mutta saattaa joskus pesiä jo 1-vuotiaana. 
KV23 on Ayn hauta Kuninkaiden laaksossa. 
Koristelusta osa pudonnut ja osa tuhottu tarkoituksellisesti. 
Taivutus tarkoittaa kieliopissa sanan muokkaamista tai merkitsemistä ilmaisemaan kieliopillista tietoa kuten sijaa, sukua, aikamuotoa, lukua ja persoonaa. 
Kielet, joissa esiintyy paljon taivutusta, luokitellaan agglutinoiviksi kieliksi. 
Esimerkiksi suomen kielessä taivutettavan sanan vartalon loppuun tulee taivutuspäätteitä eli suffikseja. 
Nominatiivi kissa taipuu genetiiviin kissan − sanan loppuun lisätään -n-pääte. 
Lisäksi sanan vartalossa voi tapahtua astevaihtelua: nominativi kakku taipuu genetiiviin kakun - toinen k katoaa keskeltä sanaa. 
Kielen sanat ryhmitellään usein taivutusluokkiin sen mukaan, millaisia päätteitä taivutuksessa käytetään ja millaisia muutoksia taivutus aiheuttaa sanan muotoon. 
Latinan kieliopissa nominien taivutusluokkia kutsutaan deklinaatioiksi ja verbien taivutusluokkia konjugaatioiksi. 
Sama terminologia on periytynyt monien muidenkin kielten kielioppeihin. 
Petteri Kaijasilta (s. 3. elokuuta 1974, Turku) on suomalainen jalkapalloilija, joka pelasi kaudella 2007 PK-35:ssä. 
Kaijasilta pelaa yleisimmin hyökkääjänä. 
Petteri Kaijasilta nousi ensimmäistä kertaa TPS:n edustusjoukkueeseen kaudella 1995. 
20-vuotiaan Kaijasillan debyyttiottelu oli heinäkuussa pelattu vierasottelu Vaasan Palloseuraa vastaan, jonka isännät voittivat 1-0. 
Kaiken kaikkiaan Kaijasilta pääsi kauden aikana kahdessa ottelussa vaihdosta kentälle, mutta avausmaali jäi tekemättä. 
Kaijasilta sai hieman paremmin vastuuta kaudella 1996, joskin ottelumäärä jäi lopulta vain viiteen. 
Näissä otteluissa syntyneet kaksi maalia riittivät kuitenkin vakuuttamaan seurajohdon miehen kyvyistä. 
Kaudella 1997 TPS ei aivan kyennyt uusimaan edelliskaudella saavutettua kolmossijaa, mutta Kaijasillasta oli tullut seuran selkeä ykköshyökkääjä. 
Kaijasilta iski 26 ottelussa yhdeksän maalia, ja sijoittui näillä lukemilla maalipörssin viidennelle sijalle. 
Kausi 1998 ei sujunut Turun Palloseuralta toivotulla tavalla, ja myös Kaijasillalla oli vaikeuksia löytää parasta maalijyväänsä. 
Vaikka Kaijasilta pelasi lähes kaikissa otteluissa, jäi maalimäärä kolmeen. 
Seuraavallakin kaudella TPS tuskaili aivan sarjan häntäpäässä, ja Kaijasilta joutui toteamaan jääneensä turkulaisseuran uuden maalitykin, Saku Puhakaisen varjoon. 
Kaijasilta päätti vaihtaa maisemaa löytääkseen kadonneen maalijyvänsä, ja uudeksi seuraksi valikoitui VPS. 
Vaasassa Kaijasilta pääsikin hyvään vauhtiin, ja kymmenessä ottelussa syntyneillä viidellä maalillaan turkulainen auttoi uutta seuraansa säilyttämään sarjapaikkansa. 
Kaudella 2000 rakennettiin Helsingissä FC Jokereista uutta huippujoukkuetta. 
Kaijasillan kyvyt tiedettiin, ja turkulainen päätettiin lunastaa Vaasasta Helsinkiin. 
Avauskaudesta muodostui kuitenkin valtava pettymys, sillä Kaijasilta jätettiin armotta Shefki Kuqin ja Antti Sumialan varamieheksi. 
Läpimurto avaukseen ei onnistunut seuraavallakaan kaudella, joten edessä oli jälleen maiseman vaihtuminen. 
Kaijasilta muutti Helsingistä Vantaan Atlantikseen kesken kauden 2001. 
Syyskausi ei liiemmin herättänyt lupauksia, mutta konkurssiin ajautuneen Atlantiksen tilalle syntyneen AC Allianssin seurajohto päätti luottaa Kaijasiltaan. 
Päätös osoittautui erinomaiseksi, sillä kaudella 2002 Kaijasilta tulitti peräti 13 osumaa, ja sijoittui siten Veikkausliigan maalipörssissä peräti kolmannelle sijalle Allianssin sijoittuessa lopulta sarjassa neljänneksi. 
Kaijasilta päätti odotetusti jatkaa vantaalaisseurassa, mutta hyvää kautta seurasi vaihteeksi epäonnistunut vuosi. 
Kaksi maalia 14 ottelussa riitti, ja Kaijasilta vaihtoi Veikkausliigan divareihin. 
Sittemmin Petteri Kaijasilta on kerännyt kehuja ja niittänyt mainetta PK-35:n riveissä Ykkösessä ja Kakkosessa. 
Kaudella 2004 Kaijasilta voitti Kakkosen maalipörssin ylivoimaisesti 26 osumallaan, ja samalla auttoi PK-35:ä nousemaan Ykköseen. 
Kaudella 2005 PK-35 sijoittui Ykkösessä hienosti kolmanneksi, ja Kaijasilta oli jälleen joukkueen paras maalintekijä 11 osumallaan. 
Vielä paremmin Kaijasilta onnistui Ykkösessä vuonna 2006, vaikka hänen joukkueensa jäikin huomattavasti heikompien suorituksien jälkeen vasta kymmenenneksi. 
Kaijasilta iski joukkueensa 33 maalista peräti 19, ja voitti näillä lukemilla Ykkösen maalipörssin. 
Kaijasilta valittiin myös vuoden herrasmiespelaajaksi Ykkösessä. 
Kaudella 2007 Kaijasilta voitti jälleen maalikuninkuuden 18 maalilla. 
Neurosis on Yhdysvalloissa Kaliforniassa vuonna 1985 perustettu yhtye. 
Albumeilla Pain of Mind ja The World as Law yhtye soitti crust/hardcore punkia, mutta tämän jälkeen tyyli on ollut lähinnä kokeellista metallimusiikkia, johon on otettu vaikutteita monista tyyleistä, esimerkiksi ambientista, doom metalista ja hardcoresta. 
Neurosis on myös niin sanotun post-metal -alalajin tärkein pioneeri Godfleshin ohella. 
Yli kahdenkymmenen vuoden uransa aikana yhtye on kehittänyt tyyliään jatkuvasti, eikä sen vaikutusta myöskään progressiiviseen metalliin voi liioitella. 
Neurosiksen jäsenet ovat perustaneet myös oman levy-yhtiönsä, Neurot Recordingsin. 
Kevin Ratcliffe (s. 12. marraskuuta 1960, Mancot, Wales) on walesilainen entinen jalkapalloilija. 
Ratcliffe oli Evertonin keskuspuolustaja lähes koko 1980-luvun. 
Ratcliffe oli Evertonin oma kasvatti ja toimi joukkueen kapteenina 23-vuotiaasta alkaen, ja jo vuodesta 1984 myös Walesin jalkapallomaajoukkueen kapteenina. 
Evertonin toistaiseksi viimeisin suuri menestysjakso osui Ratcliffen aikaan, sillä seura voitti hänen johdollaan Englannin cupin vuonna 1984, Englannin liigan vuosina 1985 ja 1987 sekä Euroopan cupvoittajien cupin vuonna 1985. 
Hän on siten Evertonin kaikkien aikojen menestyksekkäin kapteeni. 
Ratcliffe edusti Walesia 59 A-maaottelussa, muttei pelannut koskaan jalkapallon arvokisoissa, vaikka hänen johtamaansa maajoukkueeseen kuului useita aikansa suurpelaajia, kuten Neville Southall, Mark Hughes ja Ian Rush. 
Ratcliffen auktoriteetti kentällä perustui kovaan pelitapaan. 
Keskuspuolustajaksi suhteellisen lyhyenä (5'11", n. 180,5 cm) hän ei taistellut ensisijaisesti korkeista keskityspalloista, vaan luotti parhaimmillaan häikäisevään nopeuteensa ja vahvaan taklauspeliin. 
Pidemmät loukkaantumisjaksot 1980-luvun loppupuolella heikensivät tyypilliseen tapaan hänen nopeuttaan, mistä käytännössä seurasi vähitellen putoaminen huipputasolta. 
Ratcliffe pelasi Evertonissa eri kilpailuissa yli 500 ottelua (359 liigaottelua), joissa hän teki kaksi maalia. 
Ironisesti toinen näistä maaleista oli löysä kaukolaukaus paikallisvastustaja Liverpoolia vastaan vuonna 1986. 
Evertonista lähdettyään Ratcliffe edusti vielä skotlantilaista Dundeeta sekä Englannin liigan Cardiffia, Derbya sekä Chester Cityä. 
Peliuransa jälkeen hän on toiminut Chester Cityn ja Shrewsbury Townin managerina. 
Ratcliffe työskentelee nykyisin BBC Walesin urheilutoimituksessa. 
Kausi 1983–1984 oli jääkiekon SM-liigan yhdeksäs kausi. 
Tappara voitti sekä runkosarjan että koko liigan mestaruuden. 
Hopeaa sai Ässät ja pronssia Kärpät. 
Matti Hagman voitti kauden 1982–1983 tavoin runkosarjan pistepörssin. 
HPK putosi liigasta I divisioonaan, josta Lukko nousi tilalle. 
Kauden erikoisuus oli se, että Suomen olympiajoukkue kohtasi jokaisen liigajoukkueen kertaalleen valmistautuessaan Sarajevon talviolympialaisiin, ja seurojen osalta nämä ottelut laskettiin mukaan sarjataulukkoon. 
We Are Not Alone on Breaking Benjamin -yhtyeen toinen studioalbumi. 
Se nauhoitettiin pääasiassa vuonna 2003. 
Levyn kolme kappaletta "So Cold", "Sooner or Later" ja "Rain" julkaistiin sinkkuina. 
Albumi ilmestyi kauppoihin 29. kesäkuuta 2004 Yhdysvalloissa ja se myi ensimmäisellä viikolla 48 000 kappaletta. 
Albumin kappaleista muun muassa "Forget It" soitettiin Smallvillen 5. tuotantokaudella ja pääsi myös kyseisen sarjan levylle. 
Robert I (1216 – 8. helmikuuta 1250) oli Artois'n kreivi ja Ranskan kuninkaan Ludvig VIII Leijonan ja tämän puolison Kastilian Blankan toiseksi vanhin poika ja siten kuningas Ludvig IX:n nuorempi veli. 
Isänsä tahdon mukaisesti Robertille annettiin vuonna 1237 hallittavaksi Artois'n kreivikunta. 
Vuonna 1240 hän kieltäytyi paavi Gregorius IX:n ehdotuksesta pyrkiä keisariksi. 
Robert I osallistui veljensä Ludvigin seurassa seitsemännelle ristiretkelle ja sai surmansa eräässä hyökkäyksessa Mansourahin linnoitusta vastaan vuonna 1250. 
Robert oli naimisissa Brabantin herttua Henri II:n ja Hohenstaufen Marien tyttären Matilden (tai joskus Mahaut) kanssa. 
Heillä oli kaksi lasta: 
* Blanche (1248–1302), avioliitossa Navarran kuninkaan Henri I:n kanssa ja toisessa avioliitossa Edmund de Lancastren, Englannin prinssin kanssa. 
* Robert II (1250–1302) (syntyi isänsä kuoleman jälkeen, mistä aiheutui pitkä perintäriita Artois'n kreivikunnasta). 
Samuli Sirviö (oik. Janne Samuli Sirviö, s. 12.3.1985) on vantaalainen laulaja-kitaristi-biisintekijä, joka tunnetaan erityisesti Calf-yhtyeestä. 
Hän on opiskellut Vaskivuoren lukiossa. 
Fullsteam Recordsin toimitusjohtaja Juha Kyyrö on todennut Samuli Sirviön olevan "yksi lupaavimpia nuoria biisinkirjoittajia Suomessa". 
Keväällä 2008 Samulin mainittiin aktivoituneen myös DJ:nä. 
Samuli Sirviö on arvostellut levyjä Noise- ja Hengis-sivustoille. 
Mediassa hänet on nähty ainakin Tartu mikkiin!, YleX:n X-ryhmä ja MTV3:n Kids Top 20 -ohjelmissa sekä Soundi-, Rumba- ja Suosikki-lehdissä. 
Head First on brittiläisen rockyhtye Uriah Heepin viidestoista studioalbumi, joka julkaistiin vuonna 1983. 
Basisti Bob Daisley jätti Uriah Heepin ennen levyn julkaisua ja siirtyi Ozzy Osbournen yhtyeeseen. 
Vuosina 1976-1981 yhtyeessä soittanut basisti Trevor Bolder palasi yhtyeeseen. 
Peter Goalby toimi kappaleiden pääsäveltäjänä. 
Kuten Abominog, myös Head First sisältää yhtyeen ulkopuolisten henkilöiden säveltämiä kappaleita. 
Levyn kappaleista kolme ei ole yhtyeen omia sävellyksiä. 
Head First oli korkeimmillaan brittilistan sijalla #46, Yhdysvalloissa sijoitus oli #159. 
Kappaleet "Stay on Top" ja "Lonely Nights" julkaistiin singleinä. 
Hietanen on satama ja entinen saari Kotkassa. 
Se kuuluu Hovinsaaren kaupunginosaan ja on nykyisin pengerretty kiinni Hovinsaareen. 
Hietanen on merkittävä paperin viennin ja Venäjälle suuntautuvan autojen jatkokuljetusten satama. 
Autoille on tasattu noin 100 hehtaaria säilytyskenttiä, joihin mahtuu noin 40 000 autoa kerralla. 
Tärkeimpiä Hietasessa toimivia logistiikkayrityksiä ovat Steveco Oy, Nurminen Logistics Oyj ja Wallenius Wilhelmsen Logistics. 
Hietasen saarelle perusti sahan viipurilainen yritys Paul Wahl & Co. vuonna 1874, joka siirtyi Enso-Gutzeitin omistukseen vuonna 1909. 
Sahan yhteyteen nousi työläisten asuinalue. 
Pengertie rakennettiin 1970-luvulla, kun Hietaseen rakennettiin RoRo-satama. 
Samassa yhteydessä asuinalue purettiin. 
Nykyään Hietanen on kokonaan satama-aluetta, asutusta ei enää ole. 
Genil on 358 kilometrin pituinen Guadalquivirin sivujoki Andalusiassa, Espanjassa. 
Joen valuma-alue on 8 278 neliökilometriä. 
Sen alkulähde sijaitsee Sierra Nevadan vuorilla, pohjoiseen vuoriston korkeimmasta huipusta Mulhacénista. 
Suuria kaupunkeja joen varrella ovat Granada ja Écija. 
Joki on roomalaiselta nimeltään Singilis. 
Sen nykyinen nimi on peräisin maurilaisesta mukaelmasta joen roomalaisnimestä. 
Basic english on Charles Kay Ogdenin kehittämä englantiin perustuva keinotekoinen kieli. 
Hän kuvasi sen kirjassaan Basic English: A General Introduction with Rules and Grammar (1930). 
Basic englishissä on huomattavasti pienempi sanasto kuin perinteisessä englannissa; ainoastaan 850 sanaa. 
Siinä myös kielioppia on hiukan yksinkertaistettu. 
Kieli on suunnattu erityisesti henkilöille, jotka puhuvat äidinkielenään jotakin muuta kieltä kuin englantia. 
Basic englishin käyttöä kansainvälisenä kielenä tukivat aikanaan muun muassa Winston Churchill ja Franklin Roosevelt. 
À eli à (a ja gravis) on ranskankielisestä prepositiosta lainattu tapa merkitä kappalehintaa tai muuta yksikkökohtaisesti laskettavaa ominaisuutta. 
Merkintää käytetään etenkin hintakylteissä ja laskuissa: ”kuusi purkkia hunajaa à 2 euroa yht. 12 euroa." 
Sana voidaan usein korvata merkityksen mukaan joko sanalla ”kappaleelta” tai ”kukin” tai vaihteluväliä ilmaistaessa ajatusviivalla tai muulla ilmauksella, esimerkiksi ”4 à 6” tarkoittaa samaa kuin ”4–6” tai ”4:stä 6:een”. 
Vim (Vi IMproved) on Bram Moolenaarin luoma Vi-editoriin perustuva avoimen lähdekoodin terminaalipohjainen tekstieditori, joka toimii monissa käyttöjärjestelmissä ja on erityisesti ohjelmoijien suosiossa. 
Siitä on myös saatavilla graafisella käyttöliittymällä varustettuja versioita, joissa on muun muassa valikot ja tuki hiirelle. 
Vimin käyttö eroaa huomattavasti useimmista muista editoreista koska Vim käyttää useita eri toimintatiloja. 
Vimin keskeinen idea on, ettei kumpaakaan kättä tarvitse siirtää näppäimistöltä (esimerkiksi hiirelle) minkään toiminnon, kuten tallentamisen, ajaksi. 
Vim on hyväntekeväisyysohjelma jonka käyttäjiä kehotetaan tekemään lahjoitus esimerkiksi Ugandan orvoille. 
Vim on vapaa ohjelmisto. 
Vimissä on kolme tilaa: komentotila, kirjoitustila sekä tekstinvalintatila (visual mode). 
Komentotila on perustila, jossa ollaan kun Vim käynnistetään. 
Vim tulkitsee kaiken komentotilassa kirjoitetun tekstin komennoiksi. 
Kaikista tiloista pääsee takaiskin komentotilaan painamalla näppäintä Esc 
Kirjoitustilaan pääsee painamalla esimerkiksi näppäintä i komentotilassa. 
Tässä tilassa Vim lisää kaiken kirjoitetun tekstin muokattavaan tiedostoon. 
Tekstinvalintatilaan pääsee painamalla näppäintä v komentotilassa. 
Kaikki kirjoitettu teksti tulkitaan komennoiksi ja kursoria liikuttamalla valitaan tekstä. 
Vimin voi sulkea tallentamatta muutoksia komennolla :q! 
* Muutosten kumoaminen ja kumottujen muutosten palautus. 
* Mahdollisuus muokata tekstiä vasemmalta oikealle tai oikealta vasemmalle. 
* Tekstin visuaalinen muotoilu (visual mode), eli "tekstipohjainen graafinen muotoilu". 
Tekstiä voidaan muun muassa mustata hiirellä ja vaikkapa tuhota, siirtää tai kopioida. 
* Makrojen tallentaminen, jonka avulla voidaan tallentaa muokkauksia ja ajaa niitä uudelleen toistuvien tehtävien suorittamiseen. 
* Vim voidaan jakaa useisiin ruutuihin; käyttäjä voi tutkia useita tiedostoja tai saman tiedon eri kohtia samanaikaisesti. 
* Vimissä on sisäinen komentosarjakieli helpottamaan lisätoimintojen tekoa. 
* Hakutoiminto, jolla voidaan hakea merkkijonoja tekstitiedostosta. 
* Syntaksin korostus, joka on ohjelmoinnissa lähestulkoon välttämättömyys tekstin selkeyden kannalta. 
Mukana tulee yli 200 syntaksitiedostoa eri kielille ja syntaksitiedostoja voi myös luoda itse, tai ladata niitä kolmannen osapuolen sivustoilta. 
* Vimissä on integrointituki Perlille, Tcl:lle ja Pythonille ja se voidaan myös asettaa toimimaan OLE-palveluna Windowsissa. 
* * - Etsi kursorin alla olevaa markkijonoa tiedostossa eteenpäin 
* % - Siirry kursorin alla olevan sulkumerkin vastakappaleen kohdalle 
* '. - Siirry tiedostossa viimeksi editoidulle riville 
* yy - kopioi kursorin alla oleva rivi 
* 3yy - kopioi kursorin alla oleva rivi ja kaksi seuraavaa riviä 
Bram Moolenaar aloitti Vimin kehittämisen vuonna 1988. 
Tämän jälkeen vimiin on lisätty lukuisia ominaisuuksia, joista monet liittyvät tietokoneohjelmien lähdekoodin muokkaukseen. 
Taustansa vuoksi Vim on suosittu erityisesti Unix-käyttäjien ja ohjelmoijien parissa. 
Vuonna 1988 Moolenaarilla oli Amiga-tietokone, johon hän etsi tekstieditoria. 
Hän oli tottunut käyttämään Vitä, mutta sitä ei ollut saatavilla Amigalle. 
Moolenaar otti käyttöönsä parhaan löytämänsä Vi-kloonin ja alkoi parannella sitä. 
Aluksi tavoitteena oli pystyä tekemään kaikki sama, mitä Villä pystyi tekemään. 
Lopulta Moolenaar saavutti tavoitteensa ja alkoi lisätä vähitellen uusia ominaisuuksia, kuten monitasokumous (multi-level undo). 
Hän julkaisi ensimmäisen version Vimistä 2. marraskuuta 1991. 
Nimi tuli alun perin sanoista Vi IMitation. 
Muutamat henkilöt edistivät projektia sovittamalla Vimin muun muassa UNIXille ja DOSille. 
Ajan myötä Vimiin kertyi yhä enemmän ominaisuuksia. 
Moolenaar muutti Vimin lähdesanoja, jolloin syntyi Vi IMproved. 
Pian alkuperäisestä koodista ei ollut paljoa jäljellä. 
Tässä vaiheessa Moolenaar piti Vimiä vielä omana lelunaan ja jakoi sitä satunnaisesti ihmisille, jotka tarvitsivat sen kaltaista ohjelmaa. 
Myöhemmin hän laittoi Vimin yleiseen jakoon ja siitä kehittyi vähitellen yksi suosituimmista tekstieditoreista. 
Vim voitti muun muassa Linux Journal-lehden suosituimman editorin palkinnon lukijaäänestyksessä vuosina 2001-2005. 
Sören "Snuffe" Åkeby (s. 23. tammikuuta 1952) on ruotsalainen jalkapallovalmentaja ja entinen pelaaja. 
Lokakuusta 2008 lähtien hän on toiminut GIF Sundsvallin päävalmentajana. 
Åkeby aloitti peliuransa Hammarby IF:n juniorijoukkueessa. 
Åkeby ei kuitenkaan onnistunut nousemaan seuran ykkösjoukkueeseen ja siirtyi 21-vuotiaana Essinge IK:hon, jossa pelasi kuusivuotiseksi jääneen peliuransa loppuun. 
Palomiehenä työskennellyt Åkeby valmensi 1980-luvulla lukuisia pieniä tukholmalaisseuroja vailla suurempa menestystä. 
Läpimurtonsa valmentajana hän teki siirryttyään kesken kauden 1999 Djurgårdens IF:n päävalmentajaksi yhdessä Zoran Lukicin kanssa. 
Valmentajanvaihdoksesta huolimatta seura putosi Superettaniin, josta se Åkebyn ja Lukicin opein kuitenkin palasi takaisin Allsvenskaniin. 
Allsvenskan-paluun jälkeen DIF palasi myös kultakantaan. 
Kauden 2001 kakkossijaa seurasi kaksi perättäistä mestaruutta sekä Ruotsin cupin voitto 2002. 
Åkeby jätti tehtävänsä seuran valmennuksessa mestaruuskauden 2003 jälkeen ja siirtyi tanskalaisen Aarhus GF:n peräsimeen. 
Kausi 2004-2005 Tanskan Superliigassa päättyi kuitenkin pettymykseen AGF:n jäätyä yhdeksännelle sijalle. 
Åkebyn ensimmäistä kautta AGF:ssä varjosti tapaninpäivän 2004 tsunamionnettomuus, johon myös Åkeby vaimonsa Elisabethin kanssa joutui. 
Lokakuussa 2005 Åkeby jätti tehtävänsä AGF:n päävalmentajana kehnosti alkaneen liigakauden vuoksi. 
Suositun Tom Prahlin jätettyä Malmö FF:n päävalmentajan tehtävät kauden 2005 jälkeen Åkeby siirtyi skånelaisten peräsimeen. 
Odotukset viisitoista Ruotsin mestaruutta voittaneen MFF:n kannattajien joukossa olivat kovat ja pettymys oli suuri, kun Åkebyn johdolla MFF saavutti Allsvenskanissa vain sijat 7 ja 9. 
Kaudeksi 2008 Åkeby siirtyi norjalaisseura Aalesunds FK:n päävalmentajaksi. 
Pesti jäi kuitenkin varsin lyhyeksi, sillä Åkeby sai elokuun lopussa 2008 potkut tehtävistään Aalesundin majaillessa Tippeligaenissa toiseksi viimeisellä sijalla. 
Åkeby palasi valmennustehtäviin lokakuussa 2008 kun Allsvenskanin hännille juuttunut GIF Sundsvall palkkasi hänet päävalmentajakseen. 
Hän ei kuitenkaan onnistunut pelastamaan seuraa putoamiselta. 
Elliott Smith (oik. Steven Paul Smith, 6. elokuuta 1969, Omaha, Nebraska – 21. lokakuuta 2003, Los Angeles, Kalifornia) oli yhdysvaltalainen laulaja-lauluntekijä ja muusikko. 
Soitettuaan vuosia bändissä nimeltään Heatmiser, Smith aloitti soolouransa vuonna 1994. 
Hän nousi parrasvaloihin kun hänen kappaleensa Miss Misery, joka kirjoitettiin elokuvaan Will Hunting – syntynyt neroksi, sai Oscar-ehdokkuuden parhaan alkuperäiskappaleen kategoriassa vuonna 1998. 
Elliott Smith kuoli vuonna 2003 34 vuoden iässä kahteen puukoniskuun rintakehässä. 
Todisteet hänen kuolemastaan ovat ristiriitaisia, eikä voida varmuudella sanoa, olivatko puukoniskut itse aiheutettuja. 
DreamWorks Records kuvaili Smithia "luultavasti oman sukupolvensa lahjakkaimmaksi lauluntekijäksi". 
Gliese 581 eli HO Librae on Vaa'an tähdistössä sijaitseva punainen kääpiötähti, jonka spektriluokka on M2,5 V. 
Tähden etäisyys Maasta on 20,40 valovuotta. 
Tähdeltä on löydetty neljä eksoplaneettaa säteisnopeusmittauksilla. 
Itse tähden etäisyys Maasta on 6,26 pc (20,40 valovuotta). 
Absoluuttinen kirkkaus 11.6. 
Pintalämpötila 3480 ± 48 K. 
Massa 0,31 Auringon massa, säde 0.29 Auringon sädettä. 
Säteilyntuotto eli bolometrinen luminositeetti 0.013 Aurinkoa. 
Valovoima eli visuaaline luminositteetti on vain 0,2% Auringon valovoimasta. 
Tähti on Aurinkoa metalliköyhempi, sillä sen etallipitoisuus log Fe/H -0.33 ± 0.12. 
Tämä sopii hyvin yhteen sen kanssa, että tähti on vanha, ikä 7 - 11 × 109 vuotta. 
Tähti on BY-tyypin muuttuja. 
Gliese 581:ltä tunnetaan neljä eksoplaneettaa. 
Gliese 581 b löydettiin vuonna 2005 ja fysikaalisilta ominaisuuksiltaan se luokitellaan kuumien neptunusten ryhmään. 
Tällöin planeetta koostuu kivestä, jään/veden tyyppisestä materiasta ja kaasusta. 
Huhtikuussa 2007 Gliese 581:ltä raportoitiin löydetyksi kaksi uutta planeettaa. 
Kaksi vuotta myöhemmin löytyi toistaiseksi pienikokoisin eksoplaneetta Gliese 581 e. 
Sen massa on 1,9 Maan massaa. 
Gliese 581 c:n massa on 4,8 Maan massaa ja säde arviolta 1,5 Maan sädettä. 
Gliese 581 d sitä vastoin sijaitsee keskustähteä ympäröivän elokehän sisällä, mutta sen massa on suurempi, 8,2 Maan massaa. 
Se kiertää huomattavasti kauempana kuin muut planeetta. 
Koska planeetan massa on niin suuri, oletetaan että planeetalla olisi runsaasti vettä, jolloin se voisi olla valtameriplaneetta. 
Planeettojen e, b, c ja d ratojen eksentrisyydet ovat ilmeisesti hyvin pieniä. 
Tieto planeetan Gliese 581 e löytymisestä julkaistiin 21. huhtikuuta 2009. 
Kohteen massa on vain 1,9 Maan massaa, mikä tekee siitä massaltaan pienimmän toistaiseksi löydetyn eksoplaneetan. 
Kovddoskaisi tai Govddosgáisi on tunturin huippu Enontekiön Yliperällä. 
Se on Suomen neljänneksi korkein tunturi, korkeudeltaan yli 1240 metriä. 
Useimmat lähdeteokset antavat korkeudeksi 1242 metriä. 
Kovddoskaisi on kooltaan Suomen suurimpia tuntureita, mitaltaan useita kilometrejä suuntaansa. 
Monet vaeltajat pitävät Kovddoskaisia Suomen vaikeimmin valloitettavana tunturina. 
Sijainti on syrjäinen ja seinämät jyrkät, nousua läheisen Riimmajavrin pinnasta noin 550 metriä. 
Ihmiskauppa on talousrikos ja ihmisoikeusrikos. 
YK:n mukaan ihmiskauppa on toisen ihmisen hyväksikäyttötarkoituksessa tapahtuvaa värväystä, kuljettamista, kätkemistä ja/tai vastaanottamista, johon liittyy uhkaamista, pakottamista, orjuuttamista tai harhaanjohtamista. 
Ihmiskauppa on järjestäytyneen rikollisuuden tuottoisimpia muotoja ase- ja huumekaupan jälkeen. 
Se on myös räikeimpiä ihmisoikeusrikkomuksia. 
Ihmiskauppa ei ole helposti tunnistettava rikos. 
Tunnetuin muoto on seksuaalinen hyväksikäyttö. 
Se on kuitenkin vain yksi muoto. 
Tanskassa suurin osa ihmiskaupan uhreista on seksityöläisiä. 
Suomessa viranomaiset raportoivat erityisesti työperäisen ihmiskaupan yleistymisestä. 
Ihmiskauppa on kansainvälistä. 
Osa uhreista saattaa kieltäytyä avusta, mikä ei vähennä heidän haavoittuvuuttaan. 
Kansainvälisen siirtolaisjärjestön IOM:n johtajien mukaan on tärkeää tunnistaa uhrit, tukea laillista maahanmuuttoa laittoman siirtolaisuuden torjumiseksi ja tiedottaa ihmiskaupan muodoista kuluttajien vastuun parantamiseksi ja ihmiskaupan ylläpitämisen sijaan sen torjumiseksi. 
Ihmiskauppa liittyy laittoman työvoiman saantiin, jota ilman markettien halvat vihannekset ja tekstiilit pitäisi tuottaa Euroopan ulkopuolella. 
Varsinkin halpatyövomana laittomat siirtolaiset ovat joustava työvoimareservi, jolla ei ole oikeuksia, oli kysymyksessä työturvallisuus, työajat tai palkat. 
Heidän avullaan voidaan kilpailla hinnoilla niin maataloudessa kuin hikipajoissa . 
Ihmiskaupan historia on orjuuden historiaa. 
Vaikka orjuus on kaikkialla maailmassa virallisesti kielletty, on esitetty arvio, että orjia olisi tällä hetkellä eri puolilla maailmaa 27 miljoonaa. 
Kansainvälisen orjuutta vastaan taistelevan Anti-Slavery International -järjestönmukaan vähintään 2,4 miljoonaa ihmiskaupan uhria työskentelee orjamaisissa oloissa. 
Sudanissa arabien arvellaan pitävän lähes 90 000 mustaa eteläsudanilaista orjuudessa ja maassa käydään vilkasta orjakauppaa. 
Euroopassa ja Pohjois-Amerikassa orjuuteen joutuu lähinnä laittomasti maahantulleita siirtolaisia. 
Ihmiskauppa lisättiin Suomen rikoslakiin kesällä 2004. 
Ihmiskaupasta voidaan tuomita 4 kuukauden - 6 vuoden vankeuteen ja törkeästä ihmiskaupasta 2-10 vuoden vankeuteen. 
Ihmiskaupasta Suomessa on syytetty vain kahta virolaismiestä, jotka parittivat naista kolmen viikon ajan Helsingissä. 
Elokuussa 2008 Helsingin käräjäoikeus vangitsi 20- ja 21-vuotiaat virolaismiehet epäiltynä ihmiskaupasta heinä- ja elokuussa 2008 Helsingissä. 
Lopulta oikeus tuomitsi heidät parituksesta - ei ihmiskaupasta. 
20-vuotias sai aiemmin marraskuussa 2006 Helsingin käräjäoikeudelta 30 päiväsakkoa Tapiolan Stockmannilta varastettujen vaatteiden hallussapidosta. 
Vasilij "Gugi" Kokljuschkin (s. 2. kesäkuuta 1947 Helsinki) on suomalainen muusikko ja musiikkialan vaikuttaja. 
Gugi Kokljuschkin perusti nuoruuden kaveripiiriin kuuluneiden Heimo Holopaisen ja Harri Saksalan kanssa Topmost-yhtyeen vuonna 1964. 
Kokljuschkin toimi yhtyeen, joka kiersi Suomen lisäksi myös Ruotsissa ja Tanskassa, laulusolistina viiden vuoden ajan. 
Kokljuschkin erotettiin Topmostista, jonka jälkeen hän aloitti keikkailun tyttöystävänsä Pian kanssa. 
He osallistuivat Syksyn Säveleen kappaleella "Et mennä saa" vuonna 1969. 
Tämän lisäksi he levyttivän single "Kai vielä kohdataan" ja esiintyivät Dannyn Wild Western showssa. 
Sen jälkeen Kokljuschkin levytti yhden singlen sekä Utopian että Candyn kanssa. 
Uuden duettokumppanin hän sai Titta Jokisesta, yhteistyöstä syntyi kaksi singleä. 
He kiersivät myös triona nimellä Gugi, Titta ja Peter, jossa Peter oli Gugin veli. 
Vuonna 1981 Kokljuschkin liittyi Almost-yhtyeeseen, jossa muut jäsenet olivat veli Peter ja Roni Kamras. 
Almost ei levyttänyt, mutta keikkaili runsaasti. 
Muusikon uran jälkeen Kokljuschkin on luonut uran suomalaisessa musiikkibusineksessa. 
Hän on koulutukseltaan diplomiekonomi. 
Kokljuschkin on toiminut Finnlevyn kotimaisen musiikin tuotepäällikkönä ja Scandian, Finnscandian, Sonet/Discophonin ja Polygramin toimitusjohtajana vuosina 1977–1998. 
Vuodesta 1999 hän toimi Suomen Universal Music Oy:n toimitusjohtajana aina vuoteen 2009, jolloin hän siirtyi yhtiön hallituksen puheenjohtajaksi. 
Hän on toiminut myös ÄKT:n puheenjohtajana. 
Hänelle myönnettiin vuonna 2006 Musiikki & Media -tapahtuman erikoispalkinto elämäntyöstä suomalaisen musiikin hyväksi. 
112 on myös yleiseurooppalainen hätänumero 
Hadrianuksesta tuli Ateenan arkontti 
Kirsti Marjatta Hollming (2. marraskuuta 1932 Heinola – 3. lokakuuta 1978 Siilinjärvi) oli suomalainen, Kansallista Kokoomusta edustanut poliitikko. 
Hollming valmistui ylioppilaaksi vuonna 1951 ja diplomi-insinööriksi vuonna 1956. 
Ennen kansanedustajuuttaan hän työskenteli matematiikan tuntiopettajana Rauman merenkulkuopiston ja Rauman teknillisen koulun palveluksessa. 
Hänet valittiin eduskuntaan eduskuntavaaleissa 1975 Turun läänin pohjoisesta vaalipiiristä. 
Hän toimi kansanedustajana jäsenenä lakivaliokunnassa, suuressa valiokunnassa ja talousvaliokunnassa. 
Hollming oli presidentin valitsijamies vuoden 1978 vaalissa. 
Hän toimi poliittisella urallaan myös Rauman kaupunginvaltuuston jäsenenä ja valtuuston varapuheenjohtajana, kokoomuksen puoluevaltuuston ja puoluehallituksen jäsenenä, Satakunnan Kokoomuksen piirivaltuuston ja piirihallituksen jäsenenä sekä kokoomuksen Satakunnan piirin puheenjohtajana. 
Vuodesta 1976 kuolemaansa asti hän oli myös Kokoomuksen Naisten Liiton puheenjohtaja. 
Kirsti Hollming oli naimisissa Aarne Hollmingin kanssa vuodesta 1956. 
Hänen vanhempansa olivat diplomi-insinööri, kaupunginjohtaja Yrjö Arvo Jyränkö ja Lea Tuulikki Niiranen. 
Hollming menehtyi 45-vuotiaana lokakuussa 1978 Siilinjärvellä tapahtuneessa Rissalan lentoturmassa. 
Pähkähullujen paratiisi on komedia, joka englanninkielisen nimensä (Silent Movie) mukaan onkin mykkäelokuva. 
Elokuvan ainoan vuorosanan lausuu pantomiimitaiteilija Marcel Marceau. 
Mel Brooks on ohjannut, käsikirjoittanut ja näytellyt pääosan tässä komediassa. 
Varoitus: Seuraava kirjoitus paljastaa yksityiskohtia juonesta. 
Elokuvassa Iso Elokuvastudio on joutumassa pahan Hotkis ja Nielaus-yhtiön käsiin. 
Mel Funn (Brooks) -niminen ohjaaja ilmoittaa Studiopomolle valmistavansa mykkäelokuvan, mutta saadakseen mykkäelokuvan suosituksi, hänen täytyy hankkia siihen kuuluisia näyttelijöitä. 
Elokuvassa nähdäänkin useita aikansa kuuluisuuksia, kuten Paul Newman, Burt Reynolds, Liza Minnelli ja James Caan. 
Elokuvassa on monia yhteenottoja Hotkis ja Nielaus-yhtiön kanssa ja lopulta taisto mykkäelokuvan filmikelasta. 
Juonipaljastukset päättyvät tähän. 
Tämä artikkeli käsittelee tulivuorta. 
Ararat on myös maakunta Armeniassa. 
Ararat on Turkin korkein vuori (5 137 m). 
Vuori tunnetaan eri kielillä eri nimillä: turkiksi Ağrı; armeniaksi Արարատ; farsiksi آرارات ja hepreaksi אררט. 
Ararat sijaitsee 16 km länteen Iranin rajalta ja 32 km etelään Armenian rajalta. 
Ararat on uinuva tulivuori ja ollut viimeksi aktiivinen 1840. 
Raamatussa Ararat nimetään Nooan arkin rantautumispaikaksi tulvan jälkeen. 
Vaikkakin vuori sijaitseekin nykyisin Turkin puolella, Ararat on Armenian kansallissymboli ja näkyvissä monista paikosta maassa, myös pääkaupunki Jerevanista. 
Ararat on myös päätynyt Armenian vaakunaan ja on suosittu aihe kansantaiteessa. 
EastEnders on brittiläisen yleisradioyhtiön BBC:n tuottama saippuadraamasarja. 
Sarjaa on tehty vuodesta 1985 lähtien ja kesäkuun 2009 mennessä jaksoja on esitetty Britanniassa yli 3 790 kappaletta. 
Sarja on yksi Britannian katsotuimpia televisiosarjoja. 
Sarja kertoo Lontoossa sijaitsevan kuvitteellisessa Walfordin kaupunginosassa Albert Squaren naapurustossa asuvista alemman keskiluokan ihmisistä. 
Sarja perustuu laajaan kattaukseen henkilöjä eri yhteiskuntaluokista ja etnisistä taustoista. 
Sarjan henkilöt asuvat tavanomaisissa brittiläisissä rivitaloissa. 
Keskeisimpiä paikkoja sarjassa ovat muun muassa lähibaari ja idyllinen tori. 
Suomessa sarjaa aloitettiin esittämään MTV3-kanavalla 1. kesäkuuta 2009 arki-iltapäivisin, kaksi jaksoa peräkkäin. 
Esittäminen aloitettiin 206. tuotantokauden jaksolla 9. 
Yksi sarjan päähenkilöistä on Adam Woodyattin esittämä Ian Beale, joka on ollut sarjan alusta alkaen. 
Työssäkäyntialueen muodostavat keskuskunta ja ympäryskunnat, joiden työvoimasta vähintään 10 prosenttia käy töissä eli pendelöi keskuskunnassa. 
Myös yhden kunnan kautta keskuskuntaan vähintään 10 prosentin osuudella pendelöivät kunnat luetaan työssäkäynti-alueeseen kuuluviksi. 
Pääsääntöisesti keskuskunnalla tarkoitetaan kuntaa, jonka työvoimasta enintään 25 prosenttia käy töissä muissa kunnissa, eikä siitä käy töissä missään muussa yksittäisessä kunnassa yli 10 prosenttia työvoimasta. 
Kreviinit olivat Latvian alueella eläneitä vatjalaisia. 
Kreviinit puhuivat kreviiniä, vatjan kielen murretta. 
He päätyivät Latviaan, kun Kalparitaristo toi vuonna 1445 noin 3000 vatjalaisia sotavankia Bauskan kaupunkiin Zemgalen alueelle, jossa heitä käytettiin linnoituksen rakentamiseen. 
Monet alueen alkuperäiset asukkaat olivat kuolleet kulkutauteihin, joten työvoimaa piti tuoda muualta. 
Kun linnoitus valmistui, vatjalaiset jäivät Bauskan alueelle maanviljelijöiksi. 
1800-luvulla alueella eli vielä 1000 kreviiniä, mutta vähitellen he sulautuivat latvialaisiin. 
Kreviini-nimitystä alkoivat käyttää latvialaiset (latviaksi krieviņi, alunperin tarkoittanut "venäläisiä"). 
Ensimmäinen kirjallinen lähde, jossa nimi on mainittu, on vuodelta 1636. 
Nimi jäi kreviinien hävittyä elämään sukuniminä muodoissa Krieviņi ja Krieviņš. 
Latvialaisella runoilijalla Jānis Rainisilla oli vatjalaiset juuret. 
Kuivajärvi on Kokemäenjoen vesistöön kuuluva järvi Tammelassa Kanta-Hämeessä. 
Järven pinta-ala on noin 8,2 km², korkeus merenpinnasta 96,6 metriä ja suurin syvyys noin 10 metriä. 
Järven rannat ovat hyvin matalat. 
Kuivajärvi laskee Tammelan Pyhäjärveen Saarensalmen kautta. 
Järven valuma-alue on 524 km². 
Pääosin valuma-alue kuuluu Tammelan kuntaan, mutta ulottuu latvoiltaan myös Forssan, Urjalan, Hämeenlinnan, Hattulan, Lopen, Karkkilan, Nummi-Pusulan ja Someron alueille. 
Kuivajärveen laskee pohjoisesta Tammelan Pehkijärvestä alkunsa saava Myllyjoki (valuma-alueen pinta-ala 265 km²). 
Myllyjokeen laskevat Alhonojaa pitkin Mustialanlammi ja osittain Forssan puolelle ulottuva Kaukjärvi. 
Pehkijärveen laskee luoteesta Susikkaanlammesta Vaihijoki, jonka nimenä ylempänä on Susikkaanjoki. 
Sen latvajärviä ovat Lunkijärvi Tammelan ja Forssan, aiemmin Koijärven rajalla ja joukko pikkujärviä, joista suurimmat ovat Liesjärvi, Teurajärvi ja Pitkäjärvi. 
Koillisesta Pehkijärveen laskee Kuuslammista alkunsa saava Teuronjoki, jonka latvajärviä ovat Ojajärvi Tammelassa, Kanajärvi Tammelan ja Hämeenlinnan, aiemmin Kalvolan rajalla, Sotkajärvi Hämeenlinnan ja Hattulan rajalla, aiemmin Hattulassa ja Pukarojärvi Hattulassa. 
Etelästä Pehkijärveen laskee Oksjoen kautta Oksjärvi. 
Etelästä Kuivajärveen laskee Tammelan Liesjärvestä alkunsa saava Turpoonjoki (valuma-alueen pinta-ala 235 km²). 
Siihen laskee Tammelan Portaan kylän luona Tammelan, Lopen ja Hämeenlinnan, aiemmin Rengon rajalla sijaitsevasta Pääjärvestä alkunsa saava Ilmetynjoki. 
Liesjärveen laskevat lännestä Liesjärven kansallispuiston alueella Kyynärä, Tapolanjärvi ja Ruostejärvi. 
Etelästä Someron, aiemmin Somerniemen alueelta Liesjärveen laskee Salkolanjärvi. 
Kuivajärven rannoilla sijaitsevia Tammelan kyliä ovat Tammelan Saaren kartano, Kankainen, Hykkilä, Lunkaa, Porras ja Ojanen. 
Kuivajärveen rajoittuu myös Forssan kaupungin ja Tammelan kunnan nykyään omistama Saaren kansanpuisto, jonka alueella on Kuivajärven rannassa muun muassa uimaranta. 
Kajaanin linna on 1600-luvulla rakennettu linnoitus Ämmäkosken saaressa Kajaaninjoella nykyisen Kajaanin kaupungin keskustassa. 
Tästä alun perin maanpuolustukselle tärkeästä kivilinnasta on jäljellä vain katottomat linnanrauniot, jonka päällitse kulkee 1937 rakennettu Linnansilta, aikoinaan ainoa siltayhteys Kajaaninjoen yli. 
Uusien siltayhteyksien vuoksi liikenne Linnansillalla on vähentynyt huomattavasti. 
Kajaanin linnan rakentaminen aloitettiin vuonna 1604, 1605 tai 1607 ja se valmistui 1619. 
Aluksi linna käsitti vain kivimuurin, kaksi pyöreää tornia sekä linnan sisäpihalla olevia puurakennuksia. 
Kreivi Pietari Brahen määräyksestä 1650-luvulla aloitettiin linnan toinen rakennuskausi, joka päättyi 1666. 
Tällöin linnan puurakenteita korvattiin paljon kivirakenteilla. 
Linna oli aikoinaan Euroopan pohjoisin kivilinna. 
Se toimi hallinnollisena keskuksena, vankilana, sotilastukikohtana ja vainon aikoina asukkaiden pakopaikkana. 
Kuuluisin linnan vangeista oli historioitsija Johannes Messenius joka joutui vuosina 1616–1635 virumaan linnassa kurjissa oloissa. 
Myös runoilija Lars Wivallius oli linnan vankeja. 
Suuressa Pohjan sodassa (isoviha) toi venäläinen kasakkakenraali Vasili Markov 5000 miehen vahvuisen sotajoukon piirittämään linnaa. 
Hän vaati linnan komentajaa eversti Johan Henrik Fieandtia luovuttamaan linnan avaimet, mutta Fieandt kieltäytyi, vaikka linnassa oli vain 50 sotilasta perheineen. 
Oli talvi ja linnassa oli kylmä. 
Polttopuut ja ruoka kävivät uhkaavan nopeasti vähiin, naisia ja lapsia nääntyi nälkään ja linnaa ammuttiin tykeillä. 
Mutta ei ollut helppoa piirittäjälläkään: näitä kuoli ainakin tuhat leirissä riehuneeseen kulkutautiinlähde?. 
Linnan päällikkö kuitenkin antautui 24. helmikuuta 1716 sillä ehdolla, että linnan väki saisi poistua pois vapaasti. 
Vielä samana päivänä linna raunioitui ruutikellarin räjähtäessä. 
Linnasta ei ole säilynyt alkuperäisiä piirustuksia tai kuvia. 
Museovirasto on vuodesta 2003 lähtien restauroinut linnan raunioita. 
Viime vuosina on myös käyty keskustelua siitä olisiko paikalla ollut linna tai muu rakennus jo ennen 1600-lukua. 
Yleisimpänä argumenttina aiemman rakennuksen puolesta on esitetty, että saaren strategisen sijainnin vuoksi sellainen olisi välttämättä tarvittu. 
Kainuun museon tutkija Heikki Rytkölä pitää hypoteesia mielenkiintoisena, mutta käytettävissä olevien lähteiden valossa toistaiseksi liian rohkeana. 
Johannes Messeniuksen haamun sanotaan kummittelevan linnassa. 
Ior Bock on esittänyt Bockin perheen saagassa, että paikalla olisi aiemmin ollut toinen linna, jonka kaivossa olisi ristiretkiaikainen aarre. 
Tarina johti yksityisen yrityksen suorittamiin maatutkaluotauksiin, joissa havaittiin viitteitä suuresta maahan kaivetusta metalliesineestä. 
Myöhemmin Oulun yliopiston tutkijat tekivät samanlaisia havaintoja. 
Museoviraston ylijohtaja Henrik Lilius esitti, että yksi mahdollinen selitys tutkakuvassa ilmenneelle heijastumalle voisi olla vanha tykki. 
Joulukuussa 2006 Oulun yliopiston tutkijat eivät uusissa maatutkaluotauksissaan enää löytäneet näyttöä suuresta metalliesineestä. 
Museovirasto on suorittanut linnan pihalla koekaivauksia todeten, että paikalla ei sijaitse Bockin perheen saagan mainitsemaa kaivoa. 
Väitetyn metalliesineen kohdalla oleva maakerros on muutenkin koskematon. 
Kaivauksia johtaneen Kari Uotilan mukaan maatutkaluotauksissa havaittu esine oli ilmeisesti 40 cm:n syvyydessä kulkeva sähkökaapeli. 
Howard Henry Baker, Jr. (s. 15. marraskuuta 1925) on yhdysvaltalainen republikaanisen puolueen poliitikko. 
Baker syntyi Tennesseessä. 
Valmistuttuaan The McCallie Schoolista Chattanoogassa hän opiskeli Tulanen yliopistolla New Orleansissa ja palveli vuosina 1943–1946 Yhdysvaltain laivastossa. 
Hän valmistui Tenneeseen yliopistolta vuonna 1949 ja aloitti työnsä lakimiehenä. 
Bakerin isä Howard Sr. istui Yhdysvaltain edustajainhuoneessa vuosina 1951–1964. 
Nuorempi Baker istui Yhdysvaltain senaattorina Tennesseestä vuosina 1967–1985 ja oli senaatin enemmistöjohtajana vuosina 1981–1985. 
Hän oli myöhemmin Valkoisen talon henkilökunnan johtaja (1987–1988) ja Yhdysvaltain suurlähettiläs Japaniin (2001–2005). 
Baker oli vuonna 1980 ehdolla presidentiksi, mutta putosi kilvan varhaisessa vaiheessa. 
Hänelle myönnettiin vuonna 1984 Presidential Medal of Freedom. 
Hänen nykyinen puolisonsa on Nancy Kassebaum Baker. 
Hartwig von Ludwiger (29. kesäkuuta 1895, Beuthen – 1947 Belgrad), oli Wehrmachtin kenraaliluutnantti toisen maailmansodan aikana. 
Hän oli syntynyt Beuthenissa, ja taisteli ensimmäisessä maailmansodassa. 
Hänet ylennettiin 11.krenatöörirykmentin luutnantiksi 30. heinäkuuta 1915. 
Sodan jälkeen hän palveli 3. jalkaväkirykmentissä, ja hänet ylennettiin everstiluutnantiksi 1. lokakuuta 1938. 
Toisessa maailmansodassa hän ansaitsi ritariristin tammenlehvillä, ja vuonna 1941 hänet ylennettiin everstiksi, ja vuoden 1943 toukokuussa kenraalimajuriksi. 
Sodan alussa hän oli 28. saksalaisen jalkaväkirykmentin esikunnassa, ja palveli myöhemmin 83. jääkärirykmentissä, 704. jalkaväkidivisioonassa ja vielä 104. jääkäridivisioonassa. 
Toisen maailmansodan lopussa hänet ylennettiin koko Saksan armeijan XXI armeijakunnan ylipäälliköksi. 
Arvoltaan hän oli vuodesta 1944 ollut kenraaliluutnantti. 
Hänen joukkonsa taistelivat Balkanilla, ja osallistuivat taisteluun Titon partisaaneja vastaan. 
Sodan jälkeen hänet tuomittiin Jugoslaviassa kuolemaan sotarikoksista vuonna 1946. 
Hänet hirtettiin vuonna 1947 belgradilaisessa vankilassa. 
Origenes Pakana (200-luku) oli antiikin kreikkalainen keskiplatonilainen filosofi, joka eli ja vaikutti Aleksandriassa. 
Origenes oli Ammonios Sakkaksen oppilas ja Plotinoksen aikalainen Ammonioksen Aleksandriassa pitämässä filosofikoulussa. 
Hän oli myös paljon kuuluisamman kaimansa, kristityn Origeneen, aikalainen. 
Lisänimi Pakana on annettu myöhemmin, jotta nämä kaksi henkilöä voitaisiin erottaa toisistaan. 
Origenes mainitaan kolme kertaa Porfyrioksen teoksessa Plotinoksen elämä. 
Hän saa paljon paremman kohtelun kuin kristitty Origenes, josta Porfyrios ei pitänyt. 
Myös Proklos mainitsee hänet useamman kerran. 
Vaikuttaa, että Origeneen opiskelutoverit Plotinos ja Kassios Longinos suhtautuivat häneen kunnioituksella. 
Origeneen omasta ajattelusta tunnetaan ainoastaan se, ettei hän katsonut todellisuuden ensimmäisen prinsiipin olevan Yksi, joka on järjen ulottumattomissa ja olevan ulkopuolella, niin kuin Plotinos katsoi. 
Sen sijaan Origenes katsoi, että ensimmäinen prinsiippi oli korkein järki ja ensimmäinen oleva. 
Tästä voi päätellä, että hänen näkemyksensä olivat lähempänä perinteistä keskiplatonismia kuin Plotinoksen uusplatonismia. 
Keskivero (ruots. mediumränta) oli Ruotsin vallan aikana 1762–1775 Pohjois-Karjalassa kannettu ylimääräinen vuosittainen vero, jonka suuruus määräytyi pitäjittäin 15 viimeisen vuoden verojen keskiarvon mukaan. 
Jokaisesta pitäjästä valittiin muutama henkilö, jotka jakoivat verot maksajien kesken. 
Verosta vastattiin pitäjittäin kaikki yhden ja yksi kaikkien puolesta periaatteella. 
Keskivero otettiin käyttöön entisen epätasaisen ja mielivaltaisena pidetyn vuosittaisen arvioveron sijaan. 
Siitä määrättiin kuninkaallisella kirjeellä kamarikollegiolle 27. heinäkuuta 1762. 
Uutta verotustapaa ei saatu heti toimeenpannuksi epätäydellisen maanmittauksen ja epävarmojen rajojen vuoksi. 
Rahvaan valituksiin antamansa päätöksen 9. joulukuuta 1766 19 pykälän mukaan kuningas määräsi, että keskivero oli heti määrättävä ja laskettava vuosien 1750–1764 verojen mukaan. 
Kuninkaan käskyä noudatettiin, vaikka siitä tehtiinkin useita valituksia. 
Keskiveroa kannettiin siihen saakka, kunnes Kustaa III antoi 28. kesäkuuta 1775 uuden asetuksen Savon ja Karjalan verotusta varten. 
Keski-Sulawesi (indonesiaksi Sulawesi Tengah) on provinssi Indonesiassa. 
Se sijaitsee Sulawesin saarella. 
Keski-Sulawesilla on yhteistä maarajaa Gorontalon, Etelä-Sulawesin sekä Kaakkois-Sulawesin provinssien kanssa. 
Provinssin pääkaupunki on Palu. 
Keski-Sulawesin pinta-ala on 68 033 neliökilometriä ja asukasluku noin 2 218 435 (2000). 
KV40 on tunnistamattoman henkilön hauta Kuninkaiden laaksossa. 
Haudassa suoritetuista kaivauksista ei ole julkaistu raporttia. 
Rantapohja on Pohjois-Pohjanmaalla ilmestyvä paikallinen sanomalehti. 
Se ilmestyy kaksi kertaa viikossa, tiistaisin ja torstaisin, ja sen levikki on 11 125 kappaletta (Levikintarkastus 2007) lukijapeiton ollessa noin 90%. 
Lehteä julkaisee Rantapohja Oy, ja sen pääkonttori sijaitsee Haukiputaalla. 
Lehti ilmestyy Haukiputaan lisäksi Iin, Kiimingin, Yli-Iin ja Ylikiimingin kunnissa sekä Oulun Pateniemessä. 
Veikkausliiga-kausi 2008 oli liigan 19. kausi. 
Liigaan osallistui 14 joukkuetta. 
27. huhtikuuta alkaneeseen kauteen puolustavana mestarina lähti Tampere United. 
Ykkösestä liigaan olivat nousseet KuPS ja RoPS. 
Liiga oli yllätyksellinen, sillä ennakkosuosikit TPS, Tampere United sekä HJK jäivät kärkikolmikon ulkopuolelle. 
Mestaruuden vei FC Inter, hopeaa FC Honka ja pronssia FC Lahti. 
Kärkikolmikolle mitalit olivat niiden Veikkausliiga-historian ensimmäisiä. 
Veikkausliigasta putosi FC KooTeePee ja liigaan nousi JJK. 
Liigakarsintaan päätyivät KuPS ja FC Viikingit. 
KuPS säilytti paikkansa Veikkausliigassa voittamalla FC Viikingit liigakarsinnassa yhteismaalein 2-1 (1-2,0-0). 
Maalikuninkuus jaettiin Veikkausliigan historiassa ensimmäistä kertaa. 
Sen voittivat Hongan Aleksandr Kokko ja Tampere Unitedin Henri Myntti. 
Kauden avausmaalin teki TPS:n Arístides Pertot. 
Joku Roti Records (lyh. JRR) on lappilainen hip hop -musiikkiin keskittynyt levy-yhtiö. 
Jäinen lohikäärme on Heikki Ojan vuonna 2001 ilmestynyt tieteisnovellien kokoelma, joka kerää yhteen hänen 1980-luvulla kirjoittamiaan novelleja. 
Timo Penttilä (s. 16. maaliskuuta 1931, Teisko) on Suomen merkittävimpiä arkkitehtejä, joka jatkoi modernismin kehittämistä ammatillisen uransa läpimurtotyön, Helsingin kaupunginteatterin arkkitehtuurikilpailun voittoisan kilpailuehdotuksen, hengen mukaisesti. 
Kaupunginteatteri on esimerkki Penttilän pehmeästä, ihmisläheisestä modernismista, jossa on samankaltaisuuksia Reima Pietilän ja Alvar Aallon kypsimpiin töihin. 
Penttilä suunnitteli myös tiukan rationaalisia rakennuksia, muun muassa Helsingin Hanasaari B -voimalaitoksen, joka on saanut ammattipiireissä arvostusta alusta lähtien. 
Arkkitehtikunnan ulkopuolella esimerkiksi J. P. Roos on arvostellut häntä terävästi liian tinkimättömästä modernista otteesta. 
Uransa aikana Penttilää kritisoitiin ammattikunnan sisällä liiasta kokeilunhalusta ja modernismin tiukkoja sääntöjä kunnioittamattomasta ekspressiivisestä arkkitehtuurista. 
Suomen arkkitehtikunnan ahdasmieliseen ilmapiiriin tuskastuneena Penttilä siirtyi opetustehtäviin Wieniin ja etääntyi suomalaisista kollegoistaan. 
Wienin-vuosinaan Penttilällä oli myös viinitila Toscanassa, Italiassa. 
Penttilä asuu tällä hetkellä erakoituneena Lapissa. 
Mike Judge (oik. Michael Craig Judge, s. 17. lokakuuta 1962 Guayaquil, Ecuador) on ecuadorilais-yhdysvaltalainen animaattori, käsikirjoittaja, animaatio-ohjaaja, Emmy-palkittu tuottaja ja ääninäyttelijä, joka tunnetaan parhaiten luomistaan animaatiosarjoista Beavis ja Butt-head, sekä Kukkulan kuningas. 
Judge syntyi Ecuadorissa, mutta kasvoi Albuquerquessa, New Mexicossa, jossa hän kävi St. Pius X High Schoolia. 
Judgen isä Jim Judge oli antropologi ja äiti Margaret Blue opettaja, sekä kirjastonhoitaja. 
Judge valmistui Kalifornian yliopistosta San Diegossa vuonna 1985. 
Judge asuu Austinissa, Teksasissa. 
MIM-23 Hawk on yhdysvaltalainen Raytheonin valmistama keskimatkan ilmatorjuntaohjus, joka oli käytössä ja valmistettiin myös muissa maissa. 
Ohjus otettiin palveluskäyttöön 1960-luvun alussa. 
Yhdysvallat poisti ohjuksen palveluskäytöstä 2002. 
Savugeneraattori on asevoimien käyttämä suojautumisväline. 
Erityisesti toisen maailmansodan aikana keinoa käytettiin runsaasti. 
Savugeneraattori on yksinkertaisimmillaan eräissä moottoritorpedoveneissä; venäläiset kehittivät erittäin suositun keinon: he laskivat erillisestä putkistosta raakaa naftaa torpedoveneen kuumiin pakoputkiin, jolloin nafta kiehui ja muodosti paksua savua. 
Savu purkautui pakoputkista ulos ja veneen ajaessa nopeasti sen taakse muodostui paksu ja hitaasti leviävä savupilvi, jolla esimerkiksi hyökkäävään torpedoveneosaston saattoi suojata. 
Näitä laitteita oli Suomessa neljä, kaikki sotasaalisveneissä: kolme Viima-luokan veneissä ja yksi Vasamassa. 
Toinen tyyppi oli erillinen savugeneraattori; se oli noin sadan litran vetoinen tynnyri, jonka pohjalla oli bensiinillä toimiva keitin. 
Sen yläpuoliselle levylle laskettiin erityistä savutusöljyä - käytännössä puhdistettua naftaa - jolloin muodostui paksua savua. 
Savu syötettiin tynnyrin yläosassa olevista suuttimista. 
Näitä laitteita oli miinalaivojen Ruotsinsalmi ja Riilahti lisäksi vain Turussa lisenssillä rakennetuissa Taisto -luokan moottoritorpedoveneissä, italialaisilta ostetuista Jymy- ja Hurja -veneistä ne puuttuivat. 
Miinalaivoissa generaattori oli savupiipussa, Taistoissa keskellä perää. 
Laitteet vaativat tarkan huollon; samoin merelle lähtiessä otettiin syöttöputkien suojahatut valmiiksi pois paikaltaan, etteivät unohtuisi kiireen tullen. 
Laitteen hoitovastuu kuului kunkin veneen torpedomatruusille, miinalaivoissa miinaupseerille. 
Myös muualla maailmassa savugeneraattoria käytettiin paljon; amerikkalaiset asensivat niitä hävittäjiin ja saattuehävittäjiin, koska savuverho oli tehokas keino eritoten tutkattomia tai enintään heikkotasoisen tutkan omaavia japanilaisia sotalaivoja vastaan. 
Näissä aluksissa savukoneisto oli sijoitettu alusten savupiippuihin. 
Mm. kuuluisa Samarin saaren taistelu Tyynellämerellä ratkesi amerikkalaisten eduksi paljolti juuri savuverhojen ansiosta. 
Maavoimilla savugeneraattoreita asennettiin joihinkin panssarivaunuihin; samoin tykistöllä on olemassa erityisiä savukranaatteja, joiden toiminta perustuu kuoren sisällä palavaan kemikaaliseokseen; savu purkautuu pyrstössä olevien reikien kautta. 
Myös käsikranaateista on olemassa savuversio; niitä käytettiin mm. Portinhoikan taistelussa ojaan ajaneen liikuntakyvyttömän venäläisen ISU-152 -rynnäkkötykin valtaamiseen heittämällä savukranaatteja ilmastoinnin sisäänottoon; tällöin miehistön oli pakko tulla ulos vaunusta. 
Teosta sai panssarintuhoojamerkin savukranaatit osumaan saanut 3. panssarikomppanian lähettiupseeri, vänrikki Kaarlo Schrey. 
Samoin oli olemassa myös kiinteästi maalle asennettuja savugeneraattoreita, joita käytettiin lähinnä satamien suojana; mm. taistelulaiva Tirpitzin erityissuojasatama Norjan Kåfjordissa oli suojattu tällaisilla laitteilla ilmahyökkäysten varalta. 
Nykyaikana menetelmän käyttö on harvinaistumassa, koska nykyaikaiset elektroniset tähtäimet näkevät ainakin osittain savun läpi. 
Jaana Savolainen (s. 23. tammikuuta 1964 Lappeenranta) on suomalainen entinen hiihtäjä, maailmanmestari ja olympiamitalisti. 
Hän voitti viestissä pronssia Calgaryn olympialaisissa 1988 ja kultaa Lahden MM-kisoissa 1989. 
Hän edusti Outokummun Partiota. 
Albertvillen olympialaisissa 1992 Savolainen oli 5 km:llä 26., takaa-ajossa 18. ja 30 km:llä 28.. 
Savolainen voitti urallaan kaksi maailmancupin osakilpailua: Holmenkollenin kisoissa 10 km vuonna 1986 ja Soldier Hollowissa 5 km vuonna 1989. 
Hän päätti kansainvälisen uransa vuoden 1992 lopussa. 
Luisteluhiihdon taitajana Savolainen hiihti maajoukkueessa viestissä yleensä kolmannen tai neljännen osuuden, koska saman ajan suomalaisista naishuippuhiihtäjistä Pirkko Määttä ja Marja-Liisa Kirvesniemi olivat lähinnä perinteisen tyylin hiihtäjiä. 
Savolainen on koulutukseltaan yo-merkonomi ja hieroja. 
Nykyisin hän on hieronta- ja akupunktio-alan yrittäjä sekä toimii hiihtovalmentajana. 
Savolainen on myös ajoittain Eurosportilla hiihtolähetysten kommentaattorina. 
Motorinen yksikkö on alfamotoneuronin ja sen hermottamien poikkijuovaisten lihassolujen muodostama kokonaisuus. 
Kun alfamotoneuronista tulee supistumiskäsky, se saa kaikki motoriseen yksikköön kuuluvat lihassolut supistumaan. 
Tähän perustuu myös se miksi sellaiseen motoriseen yksikköön kuuluvien lihassolujen supistuminen on tarkempaa, jossa on vähemmän lihassoluja. 
Fabio Baldato (s. 13. kesäkuuta 1968 Lonigo, Vicenzan maakunta, Italia) on entinen italialainen maantiepyöräilijä. 
Hän oli viimeisenä ammattilaisvuonnaan 2008 vanhin ProTour-tallia edustanut pyöräilijä. 
Baldato on voittanut etappeja Ranskan, Italian ja Espanjan ympäriajoissa. 
Vuonna 1998 hän voitti Rund um den Henninger Turm -klassikon. 
Pyöräilyn monumenteissa hän on sijoittunut toiseksi Pariisi–Roubaix'ssa 1994, Flanderin ympäriajossa 1995 ja 1996 sekä Milano–San Remossa 2000. 
Baldaton 18 kautta kestänyt ammattilaisura päättyi vuonna 2008 hieman epäonnisesti elokuisen Eneco Tourin viimeisellä etapilla sattuneeseen kaatumiseen, jossa hän mursi solisluunsa ja lonkkansa. 
Hänen oli tarkoitus lopettaa uransa joka tapauksessa kauden 2008 jälkeen, mutta hieman tyylikkäämmällä tavalla. 
Paljasnaamalepakko (Ia io) on siippoihin kuuluva lepakko. 
Se on yleinen Itä- ja Kaakkois-Aasiassa (Kiinassa, Intiassa, Laosissa, Nepalissa, Thaimaassa ja Vietnamissa) ja elää pääasiassa kalkkikiviluolissa 400–1700 metrin korkeudella. 
Lepakon pesimäpaikkoja on löydetty sekä luolien suuaukoilta että 1,5 kilometrin syvyydeltä luolastoista. 
Paljasnaamalepakko kasvaa 90–105 millimetrin mittaiseksi. 
Väriltään se on päältä ruskea ja alapuolelta harmahtava. 
Lepakon elintavoista ja käyttäytymisestä ei tiedetä paljon. 
Se elää usein pienissä ryhmissä ja syö monien muiden siippojen tapaan hyönteisiä. 
Lepakko lähtee nukkumapaikaltaan ruuanhakuun jo varhain iltapäivällä. 
Talveksi se voi muuttaa lämpimämmille alueille. 
Maailman luonnonsuojeluliitto määrittelee paljasnaamalepakon elinvoimaiseksi. 
Eräs lajiin kohdistuvista uhkista on ihminen, joka tuhoaa sen elinalueita; useita luolia on muutettu turistinähtävyyksiksi. 
Lepakoita häiritsevät myös niiden ulostetta keräävät maanviljelijät. 
Lisäksi hyönteismyrkkyjen liiallinen käyttö uhkaa paljasnaamalepakon tulevaisuutta. 
Josef "Joe" Zawinul (7. heinäkuuta 1932 Wien, Itävalta – 11. syyskuuta 2007 Wien, Itävalta) oli tunnettu fuusiojazzin parissa työskennellyt jazzpianisti ja -säveltäjä. 
Zawinul soitti muun muassa Cannonball Adderleyn ja Miles Davisin kokoonpanoissa. 
1970-luvulla hän perusti Weather Reportin Wayne Shorterin kanssa ja toimi yhtyeen johtohahmona. 
Hän julkaisi myös soololevyjä ja teki kiertueita Zawinul Syndicate -yhtyeensä kanssa. 
Maiasaura (tarkoittaa "Hyvää äitiliskoa") oli suuri, noin 7 metriä pitkä Hadrosauri -dinosaurus joka eli Montanassa myöhäisellä liitukaudella noin 74 miljoonaa vuotta sitten. 
Sen ensimmäiset löydöt jotka tehtiin vuonna 1979, eivät olleet täysikasvuisia yksilöitä, vaan poikasia jotka olivat vielä pesässä. 
Poikaset eivät voineet olla vastakuoriutuneita, sillä ne olivat noin metrin pituisia, eli aivan liian suuria ollakseen juuri kuorituneita. 
Lisäksi pesässä oli tallottuja munankuoria. 
Muita samanlaisia pesiä löydettiin pian lähiympäristöstä. 
Tämä todisti sen, että dinosaurukset huolehtivat poikasistaan. 
Martti Räsänen (s. 21. marraskuuta 1931, Kuopio) on suomalainen jalkapallovalmentaja. 
Kuopiolainen Räsänen on keskittynyt kotikaupunkinsa seurojen valmentamiseen, ja ansioluettelosta löytyy pääsarjakokemusta niin Kuopion Palloseuran, Kuopion Elon kuin Kopareidenkin penkiltä. 
Suomen mestaruuden Räsänen on voittanut KuPS:in päävalmentajana kahdesti, kausina 1974 ja 1976. 
Jenny Wilson (s. 20. lokakuuta 1975 Blekinge, Ruotsi) on ruotsalainen laulaja-lauluntekijä, jonka musiikissa on erityinen elektronisvaikutteinen tyyli. 
Wilson perusti First Floor Power -yhtyeen vuonna 1997 ja julkaisi sen kanssa kaksi albumia, There Is Hope ja Nerves, ennen kuin jätti yhtyeen ja lähti soolouralle. 
Jenny Wilson levyttää The Knife -yhtyeen Rabid Records -levy-yhtiölle. 
Hän on vieraillut laulajana myös The Knifen vuonna 2002 ilmestyneellä Deep Cuts -albumilla. 
Marraskuussa 2006 hän esiintyi Robynin The Rakamonie -EP:llä ”List of Demands” -kappaleen liveversiossa. 
Wilsonin sooloalbumi Love and Youth julkaistiin Ruotsissa 2005. 
Wilson laulaa ja soittaa albumilla kaikki kappaleet kokonaan itse. 
Hän toimi itse myös tuottajana. 
Albumi sai ”Pop of the year” -palkinnon P3 Gold Prize Award -gaalassa. 
Wilson oli ehdolla myös Grammis-palkinnon saajaksi vuoden naisartisti -sarjassa sekä Manifestin ”Pop of the year”- ja paras live-esiintyjä -sarjoissa. 
Love and Youth julkaistiin elokuussa 2005 myös Australiassa. 
Albumin ensimmäinen single ”Summertime – The Roughest Time” sai paljon radiosoittoa australialaisella Triple J -kanavalla. 
Biisi noteerattiin myös Suomessa. 
Kappale soi valtakunnallisen radiokanava YleX:n X-Ryhmä-ohjelman tehona viikolla 50. 
Jenny Wilson on esiintynyt Suomessa kahdesti: huhtikuussa 2006 Kuningasklubilla Tavastialla ja elokuussa 2007 Flow-festivaaleilla Helsingissä. 
Wilsonin toinen albumi "Hardships" ilmestyi helmikuussa 2009. 
OAO Sollers (ven. ОАО «Соллерс», Sollers) (MICEX: SVAV , RTS: SVAV ) on venäläinen autoteollisuusyhtymä, johon on yhdistetty useita entisiä neuvostoliittolaisia autonvalmistajia. 
Yhtiön aikaisempi nimi oli OAO Severstal-avto (ven. ОАО «Северсталь-авто», OAO Severstal.-avto). 
Vuokkiniemen kansalliskokous 20.7.1941 oli suomalaisten Vuokkiniemellä järjestämä tapahtuma, jossa Karjalan vapautusliikkeen johto järjestäytyi virallisesti. 
Vienan ja Aunuksen kansa päätti julkilausuman mukaan liittyä Suomeen. 
Kokouksessa oli läsnä paikallisen väestön ohella heimopataljoonien johtoa ja Päämajan tiedotusosasto. 
Paikallista väestöä paikalla oli suhteellisen vähän. 
Tapahtuma nähtiin Suomessa ja ulkomailla suomalaisena propagandatemppuna. 
Oakville on kaupunki, joka sijaitsee Ontariojärven rannalla Ontarion provinssissa Kanadassa. 
Kaupungin väkiluku on noin 166 000 (2006), ja sieltä on matkaa 31 kilometriä Torontoon ja 20 kilometriä Hamiltoniin. 
Kuvia tai muita tiedostoja aiheesta Oakville Wikimedia Commonsissa. 
Vav (myös waw) on monen seemiläisen kielen aakkoston kuudes kirjain. 
Se sisältyy muun muassa heprealaiseen, foinikialaiseen, aramealaiseen ja arabialaiseen kirjaimistoon. 
Siitä kehittyivät kreikkalaisen kirjaimiston digamma ja ypsilon, myöhemmin latinalaisen kirjaimiston F, V ja Y sekä edelleen U ja W. 
Kirjaimen nimi tulee koukkua tarkoittavasta sanasta. 
Heprean kielessä vav ääntyy /v/, ja se translitteroidaan joko v- tai w-kirjaimella – jälkimmäinen siitä syystä, että myös bet-kirjaimella voi olla äännearvo /v/. 
Vav voi toimia myös pitkän o- tai u-vokaalin merkkinä (niin sanottu mater lectionis). 
Šureq-vokaali eli pitkä u muodostuu vav-kirjaimesta, jonka jäljessä (vasemmalla puolella) sen keskikohdalla on piste. 
Yhdessä ḥōlem-vokaalin kanssa vav on pitkän o:n merkki: tällöin piste on kirjaimen yläpuolella. 
Yhdistelmä vav-ḥōlem voi toisaalta tarkoittaa myös kirjainyhdistelmää vo. 
Kieliopillisesti vav toimii muun muassa sanan perään liitettynä yksikön kolmanteen persoonaan (maskuliini) viittaavana suffiksina. 
Sanan alussa se tarkoittaa ja-konjunktiota. 
Verbin eteen liitettynä vav voi muuttaa verbin aikamuodon menneisyydestä nykyaikaan tai tulevaisuuteen viittaavaksi tai päinvastoin. 
Näitä niin sanottuja konsekutiivisia aikamuotoja käytetään lähinnä Raamatun hepreassa. 
Heprealaisessa numerojärjestelmässä vavilla on lukuarvo kuusi. 
Collection on ruotsalainen Magnus Ugglan vuonna 1985 julkaistu kokoelmalevy. 
Albumi oli Ugglan yhdeksäs. 
Se on puolivirallinen julkaisu Suomen markkinoille. 
Se julkaistiin tupla-LP:nä. 
Albumi sisältää vuoteen 1985 mennessä ilmestyneitä Ugglan hittejä, kuten Centrumhets ja Varning på stan. 
Hu Jun (s. 3. syyskuuta 1978) on kiinalainen pistooliampuja. 
Hu Jun saavutti MM-kilpailuissa Zagrebissa 2006 joukkuekultaa ja henkilökohtaista hopeaa 10 m ilmapistoolissa. 
Novo mesto on kaupunki Slovenian kaakkoisosassa Krka-joen rannalla. 
Sitä pidetään Dolenjskan alueen taloudellisena ja kulttuurillisena keskuksena. 
Novo Meston pinta-ala on 298,5 neliökilometriä ja asukasluku 35 570 (2008). 
Kaupungin perusti Itävallan herttua Rudolf IV 7. huhtikuuta 1365 nimellä Rudolfswert. 
Paikalla on tosin ollut asutusta esihistorialliselta ajalta lähtien. 
Ensimmäisen maailmansodan jälkeen, Itävalta-Unkarin hajottua, kaupunki nimettiin virallisesti Novo mestoksi, jolla nimellä se oli tunnettu epävirallisesti perustamisestaan lähtien. 
Toisen maailmansodan aikana kaupunki oli vuoroin saksalaisten, vuoroin italialaisten valvonnassa. 
Vuonna 1958 valmistui Novo meston kautta kulkeva Ljubljanan ja Zagrebin välinen valtatie, joka on nyt osa E70-tietä. 
Matkailun suosio alueella on lisääntynyt, ja muun muassa viiniharrastajat käyvät maistelemassa paikallista Cviček-viiniä Krkan laaksossa. 
15. marraskuuta on gregoriaanisen kalenterin mukaan vuoden 319. päivä (320. päivä karkausvuonna). 
Vuodesta on jäljellä 46 päivää. 
* 1533 – Konkistadori Francisco Pizarro saapui inkojen pääkaupunkiin Cuzcoon. 
* 1889 – Marechal Deodoro da Fonseca julisti Brasilian tasavallaksi. 
Keisari Pedro II kukistettiin sotilasvallankaappauksessa. 
* 1917 – Eduskunta julistautui Suomen korkeimman valtiovallan haltijaksi. 
Käytännössä Suomi julistautui itsenäiseksi ja irrottautui Venäjästä. 
* 1920 – Ensimmäinen Kansainliiton yleiskokous pidettiin Genevessä. 
* 1941 – SS-johtaja Heinrich Himmler määräsi eräitä natsien johtavia virkamiehiä lukuun ottamatta kaikki Saksan homoseksuaalit pidätettäviksi ja karkotettavaksi keskitysleireille. 
* 1942 – Toinen maailmansota: Guadalcanalin laivastotaistelu päättyi liittoutuneiden selkeään voittoon. 
* 1943 – SS-johtaja Heinrich Himmler määräsi romanit asetettavaksi "juutalaisten kanssa samaan asemaan ja sijoitettaviksi keskitysleireille". 
* 1945 – Sotasyyllisyysoikeudenkäynti Suomen sodanaikaista poliittista johtoa vastaan alkoi. 
* 1956 – Ensimmäinen Elvis Presley -elokuva, Love Me Tender, oli ensi-illassa. 
* 1959 – Richard Hickock ja Perry Smith murhasivat Clutterin perheen Kansasin Holcombissa. 
Murha oli aiheena kuusi vuotta myöhemmin ilmestyneessä Truman Capoten dokumenttiromaanissa Kylmäverisesti. 
* 1966 – Avaruustutkimus: Gemini-12 laskeutui turvallisesti maahan. 
* 1969 – Kylmä sota: neuvostoliittolainen sukellusvene K-19 ja yhdysvaltalainen sukellusvene USS Gato törmäsivät Barentsinmerellä. 
* 1970 – Neuvostoliittolainen kuukulkija Lunokhod 1 laskeutui Kuuhun. 
* 1971 – Intel julkaisi maailman ensimmäisen kaupallisen yhden mikropiirin mikroprosessorin, Intel 4004:n. 
* 1978 – Ilmailu: Tilauslennolla ollut DC-8 syöksyi maahan Colombon lähellä Sri Lankassa, 183 ihmistä sai surmansa. 
* 1983 – Pohjois-Kyproksen turkkilainen tasavalta perustettiin. 
* 1988 – Neuvostoliiton avaruussukkula Buran teki miehittämättömän lennon kiertäen Maan kahdesti. 
Tämä jäi Neuvostoliiton sukkulaohjelman ainoaksi toteutuneeksi avaruuslennoksi. 
* 1990 – Tuottajat myönsivät, että vuoden 1990 parhaan uuden artistin Grammy-palkinnon saanut Milli Vanilli -popmusiikkiduo ei itse laulanut levyillään. 
* 2001 – Microsoft julkaisi Xbox-pelikonsolin. 
* 2002 – Hu Jintaosta tuli Kiinan kommunistisen puolueen pääsihteeri. 
Makuuhaava eli painehaava (decubitus) on ihovaurio joka syntyy sellaisiin potilaisiin, jotka joutuvat makaamaan pitkiä aikoja. 
Makuuhaavoja esiintyy sellaisissa ruumiinosissa, jotka joutuvat maatessa paineen alaisiksi, kuten esimerkiksi ristiluu, lantio sekä olka- ja kantapäät. 
Makuuhaavan ensimmäinen oire on ihon punoitus, kuumoitus sekä aristus painettaessa. 
Jos makuuhaavaa ei hoideta, saattaa iho rikkoutua ja infektoitua, pahimmassa tapauksessa syntyy jopa luuhun asti ulottuvia haavoja. 
Makuuhaavoja ehkäistään potilaan ihoa hoitamalla sekä asentoa välillä vaihtamalla. 
Pekka Kupiainen (s. 25. marraskuuta 1929) on entinen suomalainen jalkapalloilija. 
Keskustukena pelannut Kupiainen edusti Suomen maajoukkuetta kuudessa A-maaottelussa. 
Kotimaassaan hän edusti Kotkan Jäntevää toiseksi korkeimmalla sarjatasolla vuosina 1951 ja 1955 sekä SM-sarjassa vuosina 1952–1954. 
Kaikkiaan hän pelasi 52 SM-sarjaottelua ja teki niissä kaksi maalia. 
Vuonna 1953 hän voitti SM-hopeaa. 
Suomen Palloliitto valitsi Kupiaisen vuoden jalkapalloilijaksi Suomessa vuonna 1954. 
Wei-kuningaskunta (魏 [wèi], 220-265) oli yksi Kiinassa Kolmen kuningaskunnan kaudella vallasta kilpailleista valtioista. 
Sen pääkaupunkina toimi Luoyang. 
Han-dynastian rappeutuessa Kiinan pohjoisosat olivat viimeisen Han-keisarin konsulin Cao Caon komennossa. 
Vuonna 213 hän sai tittelin Wei Gong (Wein herttua) ja kymmenen kaupunkia alueekseen. 
Alue sai nimekseen "Wein valtio". 
Jo tuohon aikaan Kiinan eteläosat olivat jaettuna kahden sotapäällikön hallintaan (myöhemmin Shu Han -kuningaskunta ja Wu-kuningaskunta). 
Vuonna 216 Cao Cao sai nimikkeen Wei Wang (Wein kuningas). 
Cao Cao kuoli 220 ja hänen poikansa Cao Pi peri Wein kuninkaan arvonimen ja viran keisarillisena konsulina. 
Samana vuonna Cao Pi kaappasi keisarillisen valtaistuimen itselleen ja julisti perustaneensa Wei-dynastian, mutta Shu (Han)-valtion Liu Bei kiisti heti tämän oikeuden valtaistuimeen ja Wu-valtion Sun Quan teki samoin vuonna 222. 
Wei valloitti Shu Han-kuningaskunnan 263. 
Kuitenkin jo vuonna 265 Sima Yan, Wein keisarillinen konsuli, kukisti Wei-dynastian ja perusti Jin-dynastian. 
Smashes, Thrashes & Hits on teatraalisen hard rock -yhtye KISSin kokoelmalevy, joka julkaistiin loppuvuodesta 1988. 
Se oli toinen yhtyeen kotimaassa Yhdysvalloissa julkaisema kokoelma. 
Albumin 15 (UK-versiossa 16) kappaleesta kaksi on kokonaan uusia kappaleita. 
Kokoelmalevy pääsi julkaisu vuonna Billboardin listoilla sijalle 21. 
Uudet kappaleet Smashes, Thrashes & Hitsillä ovat "Let's Put the X in Sex" ja "(You Make Me) Rock Hard", jotka molemmat ovat tyylillisesti vuoden 1987 Crazy Nights -albumin kanssa yhteneväisiä - hiottua, melodista glam rockia. 
Molemmat kappaleet tuotti Paul Stanley joka myös osallistui kummankin kirjoittamiseen. 
Kappaleihin tehtiin myös musiikkivideot, jotka saivat jonkin verran pyöritystä MTV:llä. 
Lähes kaikkia KISSin alkuperäiskokoonpanon alun perin nauhoittamia kappaleita on muuteltu ja päivitetty. 
"Bethin" lauluosuudet nauhoitettiin kokonaan uusiksi - alkuperäisen rumpalin Peter Crissin vokaalit korvasi silloinen kannuttaja Eric Carr. 
Isännöitsijä on asunto-osakeyhtiölaissa osakeyhtiön toimitusjohtajaan asemaltaan rinnastettava henkilö. 
Käytännössä hänet voidaan ajatella kiinteistön asiainhoitajana. 
Termi voi olla käytössä myös kiinteistöyhtiöissä, erityisesti jos niihin sovelletaan asunto-osakeyhtiölakia lain tai yhtiöjärjestyksen perusteella. 
Isännöitsijä on käytössä nimikkeenä myös muissa kiinteistöhallinnon tehtävissä, esimerkiksi suurissa teollisuusyhtiöissä tehdasalueen kiinteistöteknisestä hallinnosta vastaavaa henkilöä kutsutaan kiinteistöpäälikkö/johtaja myöskin on yleistynyt ylläpitopäällikkö nimitys. 
Aiemmin myös mm. osuusmeijereiden ja tehtaiden johtajaa, "isännän sijaista", kutsuttiin isännöitsijäksi, nykyään heidän ammattinimityksensä on toimitusjohtaja. 
Asunto-osakeyhtiön hallitus valitsee, nimittää ja erottaa isännöitsijän ja tekee taloyhtiön puolesta sopimuksen isännöinnistä. 
Isännöintisopimusta tehtäessä on olennaista sopia mahdollisimman tarkasti, mitä isännöintisopimus sisältää ja mitkä tehtävät kuuluvat kuukausipalkkioon ja mitkä tehtävät erillislaskutuksen piiriin. 
Isännöitsijän osaamiseen ja pätevöitymiseen tulee kiinnittää erityistä huomiota. 
Riittävän koulutuksen ja kokemuksen lisäksi isännöitsijältä vaaditaan sosiaalisia taitoja: tehtävässä on tultava hyvin toimeen ihmisten kanssa. 
Suositeltaava on että isännöitsijäsi valikoituisi jonkin verran elämän kokemusta omaavat henkilöt. 
Monipuolisten työtehtävien takia isännöitsijä tarvitsee paljon kärsivällisyytä, koska joutuu selvittämään erillaisia riitatapauksia niin eri ihmisten välisiä kuten myös ottamaan kantaa virallisiin kysymyksiin. 
Isännöitsijä valitaan yleensä pyytämällä tarjouksiä isännöinnistä useammalta eri isännöitsijätoimistolta. 
Vaikka sopimus tehdään toimiston kanssa on isännöitsijänä aina nimetty yksittäinen henkilö. 
Usein taloyhtiöt pyrkivät pitkäaikaisiin sopimussuhteisiin, sillä usein tapahtuva isännöitsijän vaihtaminen voi vaikeuttaa suunnitelmallista ja pitkäjännitteistä kiinteistönhoitoa. 
Lainsäädännössä ei ole asetettu nimenomaisia pätevyysvaatimuksia isännöitsijäksi valittavan henkilön kyvyille ja taidoille. 
Lainsäädännössä edellytetään isännöitsijältä ainoastaan, ettei hän ole vajaavaltainen (alle 18-vuotias tai edunvalvonnan alainen) eikä konkurssissa ja että hänellä on asuinpaikka Euroopan talousalueella. 
Asuntoyhtiönlain mukaan isännöitsijä hoitaa yhtiön juoksevaa hallintoa hallituksen ohjeiden ja määräysten mukaisesti. 
Lisäksi hän huolehtii, että kirjanpito on lainmukainen ja taloudenpito on luotettavalla tavalla järjestetty. 
Isännöintitehtävien vaatimustaso on nopeasti kasvanut kiinteistöjen keskimääräisen iän noustessa, sekä rakennusmateriaalien ja talotekniikan nopeasti monipuolistuessa. 
Isännöinnistä maksettavat palkkiot määräytyvät yhtiön ja isännöitsijän (käytännössä isännöitsijätoimiston) välisen sopimuksen mukaisesti. 
Isännöintipalkkion suuruuteen ei ole suositusta, vaan palkkio ja usein myös tehtävät voidaan sopia vapaasti. 
Isännöitsijä tai isännöintitoimisto valitaan yleensä tarjousten perusteella. 
Tehtäviä varten on olemassa erityisiä isännöinin tehtäväluetteloita jossa määritellään vähimmäistehtävät jolla kunkin taloyhtiön rutiineista suoriudutaan. 
Isännöinnin työmäärä ja samaten palkkio vaihtelee tehtävien lisäksi kohteen iän, kunnon, koon ja teknisten järjestelmien mukaan. 
Isännöitsijöiden Auktorisointiyhdistys ry. on isännöitsijöiden itsensä perustama laadunvalvontaelin. 
Järjestö auktorisoi kriteeriensä mukaan ammattitaitoisia isännöitsijöitä ns. ISA-isännöitsijiksi. 
Auktorisoidussa isännöintiyhteisössä koko organisaation on toimittava ISA ry. asettamien laatuvaatimusten mukaisesti. 
Auktorisoidun isännöitsijän toimista voi valittaa ISA ry:n auktorisointitoimikunnalle. 
Auktorisointiyhdistyksen ongelmana on riippumattomuus - organisaatio on alan yritysten perustama ja valvoo itse itseään. 
Vaikka mitään koulutusta ei suoranaisesta vaadita isännöitsijältä niin, isännöitsijöille järjestetään nykyään myös ammatillista koulutusta mm. Kiinteistöalan Koulutuskeskuksessa Helsingin Malmilla. 
Tutkintonimikkeet kertovat, millaisen ammatillisen koulutuksen isännöitsijä on suorittanut. 
Tutkinnon suorittaneiden isännöitsijöiden ammattitaidon voidaan arvioida olevan parempi kuin muun ammattikoulutuksen suorittaneiden. 
Isännöinnin ammattitutkintokoulutus painottuu normaalin asunto-osakeyhtiön isännöintiin ja tähtää nimensä mukaisesti ammattitutkintoon. 
Isännöinnin ammattitutkinto perustuu lakiin ammatillisesta aikuiskoulutuksesta. 
Kiinteistöalalle isännöintitehtäviin aikovalle tutkinto antaa perusvalmiudet hoitaa normaalin asuinkiinteistön isännöintitehtäviä ja alalla jo jonkin aikaa toimineelle tai sivutoimiselle isännöitsijälle lisävarmuutta isännöintitehtäviin. 
Opintojen laajuus 16 Opintopistettä. 
Opintoihin ei ole työkokemusvaatimusta eikä pohjakoulutusvaatimusta. 
Tutkinto antaa valmiuden hoitaa asuinkiinteistöjen isännöintitehtäviä. 
Opintojen laajuus 25 opintopistettä. 
Kokemusta vaaditaan vähintään yksi vuosi isännöintikokemusta tai viisi vuotta vastaavaa kokemusta kiinteistöalalta. 
Peruskoulutuksena vaaditaan isännöitsijän ammattitutkinto tai vähintään opisto- tai ammattikorkeakoulu-tasoinen tutkinto. 
Tutkinto antaa valmiuden hoitaa asuin- ja liikekiinteistöjen isännöintitehtäviä. 
Painottuu pelkästään tekniseen isännöintiin ja ei sisällä lähes mitään ITS - tutkinnon osia. 
Harvoin nämä kaksi toisistaan täysin erillistä tutkintoa sekoitetaan keskenään. 
Opintojen laajuus 60 opintopistettä 
Vaatimuksena on vähintään kaksi vuotta päätoimista isännöintiä tai viisi vuotta päätoimista vastaavaa kokemusta kiinteistöalalta. 
Pohjakoulutuksena tutkintoon vaaditaan ITS-koulutus tai vähintään opisto- tai ammattikorkeakoulutasoinen tutkinto. 
Tutkinto antaa valmiuden hoitaa vaativien asuin- ja liikekiinteistöjen isännöintitehtäviä ja toimia isännöitsijätoimiston johdossa, kiinteistöpäällikkönä ja liikekiinteistöisännöitsijätehtävissä. 
ISA tunnuksen saamisen yhtenä edellytyksenä on AIT tutkinnon suorittaminen. 
Isännöitsijä käyttää usein varsin huomattavaa taloudellista valtaa taloyhtiössä. 
Usein pienissä isännöitsijä toimistoissa isännöitsijä saattaa hoitaa myös taloyhtiön kirjanpidon ja tällöin kirjaa ja käsittelee itse tekemiään kuluja ja tositteita. 
Tällöin toiminnan laillisuuden valvontaan ja tilintarkastukseen olisi syytä kiinnittää erityistä huomiota. 
Helsingissä paljastui 2000-luvun alkuvuosina useita tapauksia, joissa isännöitsijä oli kavaltanut taloyhtiön varoja. 
Kavallukset liittyvät usein remontteihin, mutta niitä oli tehty myös väärentämälllä pöytäkirjoja ja ottamalla luvattomia pankkilainoja. 
Suurin kavallettu summa oli yli 100 000 euroa. 
Molvania on kuvitteellinen valtio matkaoppaita parodioivan australialaisen Jet Lag -kirjasarjan ensimmäisessä osassa. 
Sitä kuvaillaan oppaassa Itä-Euroopan tienristeykseksi. 
Kirjan tyylissä on vaikutteita erityisesti Lonely Planet-matkaopassarjasta. 
Molvania joutui Toisen maailmansodan jälkeen Neuvostoliiton alaisuuteen. 
1982 Lutenblagin muurin murruttua ala-arvoisen rakentamisen seurauksena maa itsenäistyi. 
Ensimmäiset demokraattiset vaalit järjestettiin 1983. 
1997 Molvania pyrki Euroopan Unionin jäseneksi. 
Maa ei kuitenkaan saavuttanut täysjäsenyyttä, sillä se ei suostunut päästämään maahan biologisten aseiden tarkastajia. 
Molvania on kuitenkin NATO:n tarkkailijajäsen. 
Molvania on sijoitettu Saksan, Ukrainan, Romanian ja Slovakian väliin. 
Maan pääkaupunki Lutenblag sijaitsee valtion Suuressa keskuslaaksossa maan keskiosassa. 
Molvanian tärkeimmät vesireitit ovat kaksi jokea: Saksan puolelle laskeva Uzejoki ja maan eteläosassa virtaava Fitzulajoki. 
Maan kakkoisosaa halkoo Postenwaljvuoristo. 
Helpoin tapa matkustaa Molvaniaan on käyttää maan omaa lentoyhtiötä Aeromolvia. 
Yhtiön kalusto koostuu pääasiallisesti vanhoista B-717-lentokoneista. 
Maan pääkaupunki on Lutenblag, muita suuria keskuksia ovat Svetranj, Vajana, Bardjov, eteläinen Gyrorik, Lublova, rajakaupunki Sasava, teollistunut Sjerezo ja kaivoskaupunki Jdzerbo. 
Lutenblagia kuvaillaan pääkaupungiksi, jossa on "vilkas yöelämä, paljon kulttuuritapahtumia ja melko luotettava sähkönjakelu". 
Kaupunki on yksi Euroopan saastuneimpia, mutta vuoteen 2010 mennessä sähkötuotannossa on tarkoitus luopua ruskohiilestä ja siirtyä dieseliin. 
Kaupunki sijaitsee keskeisellä paikalla Molvaniaa Uzejoen rannalla. 
Sen parhaimpia nähtävyyksiä ovat Kuninkaallinen palatsi, Vanha kaupunki ja keskeneräinen Pyhän Simeonin kirkko. 
Molvanian ainoa autobahn sijaitsee Lutenblagin välittömässä läheisyydessä. 
Khosroidit eli Khosro[v]iani-dynastia (georg. ხოსრო[ვ]იანი) oli Iberian (paikallisesti Kartlin) eli muinaisen Georgian hallitsijasuku 300–800-luvuilla. 
Dynastian jäsenet toimivat ensin Iberian kuninkaina ja myöhemmin ruhtinaina. 
Suku oli mahdollisesti iranilaista alkuperää ja mihranidi-dynastian haara. 
Khosroianit omaksuivat kristinuskon noin vuonna 337 ja hallitsivat Bysantin ja sassanidien Iranin puristuksessa yrittäen pysyä itsenäisinä. 
Kun sassanidit lakkauttivat Iberian kuninkuuden noin vuonna 580, dynastia säilyi kahden läheistä sukua olevan mutta kilpailevan ruhtinassuvun eli vanhemman Khosroiani-dynastian ja nuoremman guaramidi-dynastian muodossa aina 800-luvun alkuun saakka. 
Silloin georgialainen Bagrationi-dynastia nousi heidän tilalleen. 
Varhaiskeskiaikaisen georgialaisen perinteen mukaan ensimmäisen khosroidikuninkaan Mirian III:n (hallitsi 284–361) nosti Iberian valtaistuimelle hänen isänsä, johon kronikat viittaavat nimellä "Khosroes", Iranin suuri kuningas. 
Mirian oli naimisissa iberialaisen prinsessan, Aršakiani-dynastian viimeisen hallitsijan Aspagur I:n tyttären kanssa. 
Mirianin valtaannousu tapahtui sassanidien hallitessa Irania, joten on ajateltu, että iberialainen dynastia saattoi olla sukua sassanideille. 
Dynastioiden välistä suhdetta ei kuitenkaan tarkkaan tunneta. 
Iranin sassanidit eivät käyttäneet nimeä Khosroes (Khusraw) ennen kuin vasta jonkin verran myöhemmin, joten georgialaiset kronikat ovat joko erehtyneet Mirianin isän nimestä tai termiä "Khosroes" käytettiin yleisenä kuningasta tarkoittavana sanana. 
Professori Cyril Toumanoff on ehdottanut, että khosroidit olivat mihranidien haara. 
He olivat yksi Iranin seitsemästä suuresta suvusta ja kaukaista sukua sassanideille. 
Suvun kaksi muuta haaraa asetettiin pian Gogarenen ja Gardmanin valtaistuimille: ne olivat kaksi Kaukasian alueen ruhtinaskuntaa, joissa kolme kansallisuutta, armenialaiset, albanialaiset ja georgialaiset, elivät yhdessä. 
Georgialainen historioitsija Giorgi Melikišvili on kuitenkin epäillyt khosroidien iranilaista alkuperää ja pitänyt heitä paikallisena dynastiana, joka keksi itselleen myyttisen ulkomaalaisen alkuperän, mikä ei ollut vastaavissa tilanteissa lainkaan epätavallista. 
Joka tapauksessa georgialainen perinne on saattanut liioitella Mirianin sukutaulua, jotta hän vaikuttaisi Iranin kuninkaiden kuninkaan jälkeläiseltä. 
Mihranidien nousu Kaukasian valtaistuimille oli osoitus siitä, että sassanidit olivat voittaneet Parthian arsakidi-dynastian jäänteet alueella. 
Arsakidien armenialainen haara oli taantumassa ja georgialainen haara jo sammunut. 
Khosroiani-dynastian perustaja Mirian III (hallitsi 284–361) osallistui Iranin vasallina sassanidien sotaan Rooman valtakuntaa vastaan. 
Nisibiksen rauhassa vuonna 298 Rooman ylivalta Itä-Georgiassa kuitenkin vahvistettiin, mutta Rooma tunnusti tästä huolimatta Mirianin Iberian kuninkaaksi. 
Mirian sopeutui nopeasti muuttuneeseen poliittiseen tilanteeseen ja solmi läheiset suhteet Roomaan. 
Side vahvistui edelleen, kun kristitty lähetyssaarnaaja Nino käännytti Mirianin, hänen vaimonsa Nanan ja heidän lähipiirinsä kristinuskoon vuoden 337 tienoilla. 
Sassanidit kuitenkin taistelivat edelleen Rooman kanssa vaikutusvallasta Iberiassa, ja onnistuivat tilapäisesti syrjäyttämään Mirianin Roomaa tukeneen seuraajan Saurmag II:n. 
Hänen tilalleen nostettiin Irania tukenut Varaz-Bakur I vuonna 361. 
Rooman keisari Valens puuttui alueen tapahtumiin ja palautti Saurmagin valtaistuimelle vuonna 370, mutta Varaz-Bakurin pojan ja seuraajan Mirdat III:n (hallitsi 365–380) annettiin jäädä hallitsemaan kuningaskunnan itäosaa. 
Vuoteen 380 mennessä sassanidit olivat kuitenkin jälleen saaneet Iberian valtaansa yhdistettyään maan Varaz-Bakur II:n hallintoon (hallitsi 380–394) ja alkoivat kerätä Iberialta veroa. 
Roomalaiset ilmeisesti myönsivät menettäneensä Iberian Iranin kanssa solmitun Acilisenen sopimuksen jälkeen vuonna 387. 
Kristitty kirkko ja osa aatelistosta vastustivat Iranin vaikutusvallan kasvua ja zarathustralaisuuden leviämistä Itä-Georgiassa. 
Merkittävin taistosta jäljelle jäänyt kulttuuriperintö on georgialaiset aakkoset, jotka olivat ratkaisevan tärkeä väline kristinuskon oppien levittämiseksi maassa. 
Vaikka Iberian Khosroiani-kuninkaat olivat kristittyjä, he pysyivät yleisesti ottaen uskollisina iranilaisille herroilleen, kunnes Vakhtang I Gorgasali (hallitsi 447–522) käänsi kelkkansa vuonna 482 ja toi maansa ja kirkkonsa lähemmäs Bysanttia. 
Hän oli mahdollisesti kaikkein suosituin Iberian Khosroiani-kuninkaista ja häntä on perinteisesti pidetty Georgian nykyisen pääkaupungin Tbilisin perustajana. 
Hän aloitti armenialaisen prinssin Vardan I Mamikonianin kanssa avoimen kapinan sassanideja vastaan ja jatkoi epätoivoista, lopulta tuloksettomaksi jäänyttä kamppailuaan elämänsä loppuun saakka. 
Vakhtang I:n kuoleman jälkeen vuonna 522 suku taantui ja sillä oli Iberiassa vain rajallisesti valtaa. 
Maata johti käytännössä iranilainen varakuningas Tbilisistä paikallisten ruhtinaiden suostumuksella. 
Kun kuningas Bakur II kuoli vuonna 580, sassanidit käyttivät tilaisuutta hyväkseen ja lakkauttivat monarkian. 
Iberian aateliset eivät juuri vastustaneet heidän toimiaan. 
Vakhtang I:n perilliset vetäytyivät syrjäytettyinä vuoristolinnoituksiinsa: vanhempi khosroidihaara Kakhetin provinssiin ja nuorempi guaramidihaara Klardžetiin ja Džavakhetiin. 
Jälkimmäisen sukuhaaran jäsen Guaram I (hallitsi 588–590) kapinoi vuonna 588 sassanideja vastaan ja vannoi uskollisuuttaan Bysantin keisari Maurikiokselle, minkä vuoksi hänelle annettiin korkea bysanttilainen kuropalates-arvonimi. 
Hän onnistui palauttamaan Iberian itsehallinnon ruhtinaskunnan muodossa. 
Iran hyväksyi järjestelyn vuoden 591 rauhassa, jossa Iberia jaettiin Bysantin ja Iranin välillä kahtia Tbilisissä. 
Guaramin poika ja seuraaja Stepanoz I (hallitsi 590–627) alkoi kuitenkin tukea sassanideja ja yhdisti Iberian jälleen. 
Bysantin keisari Herakleios (hallitsi 610–641) lähti lopulta raivokkaaseen vastahyökkäykseen liitossa kasaarien kanssa ja valtasi Tbilisin vaikean piirityksen jälkeen vuonna 627. 
Herakleios I käski nylkeä Stepanozin elävältä ja antoi hänen virkansa Bysanttia tukeneelle Khosroiani-ruhtinaalle Kakhetin Adarnase I:lle (hallitsi 627–637/42). 
Kun Khosroiani-dynastia oli jälleen noussut valtaan Herakleioksen avulla, suku noudatti Bysanttia myötäilevää politiikkaa, mutta Stepanoz II:n (hallitsi 637/642–n. 650) oli pakko ryhtyä arabien kalifaatin vasalliksi. 
Kalifaatista tuli ennen pitkää tärkein alueellinen suurvalta. 
Adarnase II:n (hallitsi n. 650–684) kuoleman jälkeen kilpaileva guaramidihaara eli Guaram II (hallitsi 684–n. 693) palasi valtaan, ja vanhempi Khosroiani-haara vetäytyi jälleen läänityksilleen Kakhetiin, jossa sukuun syntyi merkittävä jäsen, Georgian ortodoksikirkon pyhimys Artšil. 
Hän joutui marttyyriksi arabien käsissä vuonna 786. 
Kun Artšil kuoli, hänen vanhin poikansa Iovane (kuoli n. 799) pakeni Bysantin hallisemalle alueelle Egrisiin (Lazicaan) Länsi-Georgiassa. 
Hänen nuorempi poikansa Džuanšer (hallitsi 786–n. 807) puolestaan pysyi Kakhetissa ja meni naimisiin Bagrationi-dynastian esi-isän prinssi Adarnasen tyttären Latavrin kanssa. 
Pää-khosroidihaara säilyi kaksi vuosikymmentä pidempään kuin nuorempi guaramidihaara, joka kuoli vuonna 786. 
Kun Džuanšer menehtyi vuonna 807, sekin sammui. 
Paikalliset aatelisperheet ottivat haltuunsa khosroidien omaisuuden Kakhetissa ja muodostivat piispojen (khorepiskopos) dynastian, joka säilyi 1000-luvulle saakka. 
Guaramidien tilat siirtyivät heidän sukulaisilleen Bagrationi-dynastiasta. 
Mithridates VI Eupator Dionysos (muinaiskreikaksi Μιθριδάτης Εὐπάτωρ Διόνυσος, 132 eaa. – 63 eaa., myös Mithridates Suuri) oli Pontoksen kuningas 120 eaa.–63 eaa.. 
Hänen isänsä oli kuningas Mithridates V Euergetes. 
Mithridates oli Pontoksen merkittävin kuningas ja Rooman valtakunnan vaarallisin vihollinen ensimmäisellä vuosisadalla eaa.. 
Mithridates laajensi valtakuntaansa ympäri Mustanmeren rantoja, ja hän ajautui kolmesti sotaan Rooman valtakuntaa vastaan. 
Ensimmäisessä sodassa (89 eaa.–85 eaa.) hän valtasi suuren osan Vähää-Aasiaa ja Rooman valtakunnalle kuuluneet osat, jolloin hänen sanotaan teloittaneen 80 000 roomalaista. 
Mithridates valtasi myös Kreikan, mutta konsuli Sulla kukisti hänen joukkonsa vuonna 85 eaa. ja Mithridateen oli luovuttava valloituksistaan. 
Toinen sota (83 eaa.–81 eaa.) oli suppeampi laajuudeltaan. 
Kolmannessa sodassa (73 eaa.–63 eaa.) roomalaiset sotapäälliköt Lucullus ja Pompeius kukistivat Mithridateen perusteellisesti. 
Mithridates surmasi tai surmautti itsensä jouduttuaan poikansa Farnakes II:n syrjäyttämäksi. 
Mithridates syntyi Sinopessa, Pontoksen kuningaskunnan pääkaupungissa. 
Hänen isänsä oli kuningas Mithridates V Euergetes ja äitinsä seleukidiprinsessa Laodike, joka oli ehkä Antiokhos IV:n tytär. 
Mithridates V auttoi Rooman valtakuntaa kolmannessa puunilaissodassa ja sai palkkioksi osan Fryygiasta. 
Myös Paflagonia ja Galatia joutuivat Pontoksen vallan alle Mithridates V:n aikana. 
Vuonna 121 eaa. tai 120 eaa. Mithridates V joutui salamurhan kohteeksi hovissaan Sinopessa. 
Pontosta hallitsi tämän jälkeen Mithridates V:n vaimo Laodike alaikäisten poikiensa Mithridates Eupatorin ja Mithridates Chrestuksen nimissä. 
Mithridates Eupator, josta tuli kuningas Mithridates VI, oli vanhempi ja murhan aikoihin noin yksitoistavuotias. 
Pian kävi kuitenkin ilmeiseksi, että Laodike suosi nuorempaa poikaansa Mithridates Chrestusta. 
Laodiken hallituskauden aikana Rooma riisti Pontokselta Fryygian. 
Mithridateesta kerrottiin paljon tarinoita. 
Erään, ehkä myöhemmin sepitetyn tarinan mukaan Mithridates pakeni hovista itäisen Pontoksen ja Armenia Minorin vuoristoon, jossa hän kohensi kuntoaan ja kasvatti vastustuskyvyn myrkkyjä vastaan. 
Mithridateen sanotaan myös opetelleen pakonsa aikana monia alueen kielistä. 
Eri lähteissä Mithridateen kerrottiin osanneen 22:ta, 25:ttä tai jopa 50:tä eri kieltä. 
Pakomatkan kerrotaan kestäneen seitsemän vuotta. 
Noin vuonna 113 Mithridates palasi Sinopeen, kaappasi vallan ja vangitsi äitinsä Laodiken. 
Hänen pikkuveljensä Mithridates Chrestus sai aluksi jatkaa kanssahallitsijana, mutta muutaman vuoden päästä Mithridates murhautti hänet. 
Päästyään kuninkaaksi Mithridates pyrki laajentamaan valtaansa Mustanmeren rannikkoseuduille. 
Ensiksi hän liitti Armenia Minorin valtakuntaansa. 
Samoihin aikoihin hän valtasi myös rikkauksistaan kuuluisan Kolkhiksen. 
Joskus vuosien 114 eaa. ja 110 eaa. välillä Mithridates sai avunpyynnön Taurien Khersonesokselta, jonka kreikkalaiset kaupungit halusivat apua skyyttejä ja taureja vastaan. 
Mithridates lähetti apuun 6000 sotilasta sotapäällikkönsä Diofantoksen johdolla ja myöhemmin vielä kaksi muuta sotajoukkoa. 
Skyytit kukistuivat pitkän sotaretken jälkeen, ja Mithridateesta tuli koko Khersonesoksen hallitsija. 
Myös Mustanmeren länsirannalla sijainneet Olbia ja Apollonia pyysivät aikanaan Mithridatekseltä apua. 
Vuosien kuluessa Mithridateen valta kasvoi Mustanmeren alueella. 
Ainoastaan Kaukasian vuoristoinen rannikko ja vielä itsenäiset kreikkalaiset Bithynian kuningaskunta ja Herakleia Pontike jäivät Pontoksen vallan ulkopuolelle. 
Niiden takana oli Rooman Asian provinssi. 
Pontos kukoisti Mithridateen hallituskauden alussa. 
Tästä osoituksena on suuret määrät tältä ajalta peräisin olevia kolikoita. 
Pronssikolikoissa on muun muassa Pontoksen hallitsijasukua symboloivan Perseuksen pään kuva ja kääntöpuolella yleensä jokin kreikkalainen jumalhahmo. 
Mithridates lyötti rahoja kolmessatoista rahapajassa ympäri Paflagoniaa ja Pontosta, ja niitä on löytynyt paljon Kolkhiksesta ja Mustanmeren pohjoisrannan kaupungeista. 
Vuodesta 96 tai 95 alkaen Mithridates lyötti hopeisia drakman ja tetradrakman kolikkoja sekä kultaisia staterin kolikkoja. 
Niissä oli Mithridateen kuva ja teksti Mithridates Eupator sekä kääntöpuolella Perseuksen kuva. 
Mithridateen hovissa kuningasta verrattiin suuriin valloittajiin Aleksanteri Suureen ja Dionysokseen, vaikka hän ei henkilökohtaisesti osallistunutkaan Mustanmeren alueen valloituksiin. 
Mithradites oli myös välttänyt sotaa Roomaa vastaan. 
Roomalaiset eivät tuolloin olleet kovin kiinnostuneita Aasian alueistaan, koska he kävivät toisaalla Jugurthan sotaa ja Kimbrisotia. 
Noin vuonna 109 eaa. Mithridateen kerrotaan tehneen salaa matkan Bithyniaan ja Asian provinssiin. 
Vuonna 107 eaa. Mithridates ja hänen naapurinsa Bithynian kuningas Nikomedes III Euergetes hyökkäsivät Paflagoniaan ja jakoivat alueen keskenään. 
Aikaisemmin roomalaiset eivät olleet välittäneet Mithridateen valloituksista, mutta nyt he lähettivät Mithridateen luo lähetystön, joka vaati luopumista valloitetuista alueista. 
Mithridateen kerrotaan pitäneen lähetystölle puheen, jossa hän väitti toimintansa olleen oikeutettua. 
Tämän jälkeen Mithridates valtasi vielä osan Galatiasta, jonka jo hänen isänsä olisi pitänyt periä. 
Nikomedes asetti puolestaan oman poikansa Paflagonian kuninkaaksi. 
Mithridateen isä oli antanut tyttärensä Laodiken Kappadokian kuninkaan Ariarathes VI:n vaimoksi, ja Mithridates itsekin oli jo aikaisemmin sekaantunut Kappadokian sisäisiin asioihin. 
Ariarathes hallitsi noin vuodesta 130 eaa. vuoteen 116 eaa., jolloin hänet murhasi kappadokialainen ylimys Gordios. 
Mithridateen huhuttiin olleen tämän murhan takana. 
Mithridateen sisko Laodike nousi Kappadokian hallitsijaksi, koska hänen ja Ariaratheen kaksi poikaa olivat vielä liian nuoria hallitsemaan. 
Laodiken hallituskausi kesti noin 14 vuotta, kunnes vuonna 102 eaa. Bithynian kuningas Nikomedes miehitti Kappadokian ja pakotti Laodiken menemään kanssaan naimisiin. 
Mithridates reagoi tähän voimakkaasti: hän ajoi Nikomedeen joukot maasta voimakeinoin ja asetti siskonpoikansa Ariarathes VII Filometorin valtaistuimelle. 
Pian kuitenkin huhuttiin, että Mithridates aikoi lähettää Gordioksen Kappadokiaan murhaamaan myös uuden kuninkaan. 
Saatuaan kuulla tästä Ariarathes kokosi armeijan kappadokialaisista ja lähialueiden kuninkaiden lähettämistä joukoista. 
Mithridateen sanottiin hyökänneen Kappadokiaan 80 000 jalkaväkisotilaan ja 10 000 ratsuväkisotilaan voimin. 
Lisäksi hänellä olisi ollut 600 viikatevaunua. 
Luvut ovat kuitenkin selvästi liioiteltuja. 
Mithridateen ei tarvinnut taistella, sillä Ariarathes VII joutui salamurhan uhriksi. 
Mithridates asetti poikansa Ariarathes IX:n Kappadokian kuninkaaksi, mutta Gordioksesta tuli Kappadokian todellinen hallitsija, koska uusi kuningas oli vasta kahdeksanvuotias. 
Tämä nukkehallinto kesti ehkä viiden vuoden ajan. 
Osapuilleen samaan aikaan sotatoimien kanssa Mithridateen lähetystö saapui Roomaan, ja sen sanottiin yrittäneen lahjoa senaattoreita hyväksymään Paflagonian ja Galatian valtaukset. 
Myös Nikomedes ja Laodike olivat yrittäneet saada Roomasta tukea sille, että he saisivat Kappadokian hallintaansa. 
Konsuli Gaius Marius kiinnostui pian Vähän-Aasian tapahtumista ja matkusti Asiaan vuonna 99 eaa. tai 98 eaa.. 
Hänen kerrotaan sanoneen Mithridateelle, että tämän tuli joko olla roomalaisia mahtavampi tai totella heitä. 
Noin vuonna 97 eaa. Kappadokian asukkaat nousivat kapinaan Mithridateen julmaa hallintoa vastaan ja pyysivät entisen kuninkaan veljeä, joka oli koulutettavana Asiassa, palaamaan maahansa. 
Mithridates toimi heti ja ajoi vallantavoittelijan Kappadokiasta. 
Kun tämä kuoli, Bithynian kuningas Nikomedes sekaantui yllättäen valtataisteluun ja julisti tukevansa erästä poikaa, jonka hän väitti olevan kuningas Ariarathes VI:n kolmas poika. 
Nikomedes lähetti Laodiken ja pojan Roomaan todistamaan, että Ariarathes VI oli tunnustanut pojan omakseen. 
Mithridates lähetti puolestaan Gordioksen Roomaan ja väitti, että hän oli aikaisemman kuninkaan Ariarathes V:n poika. 
Senaatti ei jaksanut setviä asiaa sen kummemmin, vaan määräsi Mithridateen jättämään Kappadokian ja – ehkä yllättäen – myös Nikomedeen jättämään Paflagonian. 
Kummastakin maasta tuli näin itsenäinen. 
Mithridates jättikin Kappadokian, ja alueen ylimystö valitsi itselleen uuden kuninkaan, Ariobarzaneksen. 
Galaktinen Tasavalta (Galactic Republic) on kuvitteellinen planeettojenvälinen hallitus George Lucasin luomassa Star Wars -universumissa. 
Vanha tasavalta oli olemassa yli tuhannen sukupolven ajan, ja sitä hallitsi tasavallan senaatti, jota johti ylikansleri. 
Tasavallalla ei ollut varsinaisia asevoimia. 
Rauhaa piti yllä muutama tuhat jediritaria, ihmisiä ja olioita, joilla oli kyky hallita Voimaa, universumia koossa pitävää energiakenttää. 
Tasavallan loppuaikoina se otti käyttöönsä mittavan klooniarmeijan. 
Tähän tosin vaikuttivat merkittävästi langennut jedi kreivi Dooku, ja sith-lordi Darth Sidious, toiselta henkilöllisyydeltään senaattori, sittemmin ylikansleri Palpatine. 
Tasavalta oli varsinkin loppuaikoina varsin häilyvä, sillä byrokratian johdosta senaatti ei saanut päätetyksi juuri mitään, ja varsinkin Tasavallan reunamilla Kauppaliitto hallitsi kauppareittejä ja vaati itselleen yhä lisää oikeuksia. 
Hataraa tilannetta käytti hyväkseen tasavallan viimeinen ylikansleri Palpatine, joka oli todellisuudessa sith-lordi Darth Sidious. 
Kansleriksi hän pääsi juonittelun avulla, ja pian otti vallan käsiinsä. 
Darth Sidious käännytti jedi Anakin Skywalkerin voiman pimeälle puolelle, ja tästä tuli paha sith-lordi Darth Vader. 
Yhdessä he kaappasivat vallan ja tuhosivat jedi-ritarit. 
Vain muutama jedi selviytyi ja piiloutui. 
Tasavalta muuttui galaktiseksi imperiumiksi. 
Vanhalle tasavallalle uskolliset senaattorit perustivat Kapinaliiton joka ryhtyi vastarintaan Impperiumia vastaan. 
Kapinaliiton päämääränä oli palauttaa vanha järjestelmä takaisin galaksiin. 
Lopullisen voiton kapinalliset saivat Endorissa neljä vuotta Yavinin taistelun jälkeen (noin 20 vuotta Imperiumin synnystä). 
Lopullinen rauha galaksiin saatiin vasta Yuussa Vongh-invaasion jälkeen 32 vuotta Yavin taistelun jälkeen. 
Coruscunanttiin rakennettiin puisto, joka symboloi uuden tasavallan ja Yuussa-Vongien välistä rauhaa 
Tasavallan ajoista kertovat kolme elokuvaa; Star Wars Episodi I: Pimeä uhka, Star Wars Episodi II: Kloonien hyökkäys ja Star Wars Episodi III: Sithin kosto, ja jotkin Star Wars -kirjoista ja peleistä. 
Kolava on Lahden itäisin kaupunginosa Nastolan rajalla Villähteen vieressä. 
Siellä vallitsee suuri kaatopaikka, minkä vuoksi puhekielessä Kolavalle vienti tarkoittaa kaatopaikalle viemistä. 
Kolavaa ei ole kehitetty asumiskäyttöön, vaikka Nastolan puolella Villähteellä on pientaloasuminen kehittynyt 1980- ja 1990-luvuilla. 
Lahden kaupunki sen sijaan kehittää Kolavan viereistä Kymijärven rannalla olevaa Kariston aluetta uudeksi pientaloalueeksi. 
Kaarle Flanderin kreivi, Belgian prinssi ja sijaishallitsija (10. lokakuuta 1903 – 1. kesäkuuta 1983), oli Belgian sijaishallitsija veljensä Leopold III:n valtakauden lopulla. 
Kaarle (Charles Théodore Henri Antoine Meinrad / Karel Theodoor Hendrik Anton Meinrad) syntyi Brabantin herttuan ja tulevan kuninkaan Albert I:n ja hänen puolisonsa Elisabethin, syntyjään herttuatar Baijerissa, toisena poikana. 
Syntymän jälkeen hänestä tuli Belgian prinssi ja 31. tammikuuta 1910 Kuningas Albert I myönsi nuorelle prinssille erään Euroopan vanhimmista arvonimistä, Flanderin kreivin arvon, 
Tätä titteliä hän käytti koko elämänsä, myös sukunimenään. 
Prinssi Kaarle oleskeli Isossa-Britanniassa ensimmäisen maailmansodan aikana ja suoritti siellä perusopintonsa. 
Tämän jälkeen hän siirtyi Ison-Britannian laivaston palvelukseen ja sai siellä monipuolisen meriupseerin koulutuksen. 
Sotilasopinnot päättyivät vuonna 1925. 
Toisen maailmansodan lähestyessä ja jo osittain riehuessa, Kaarle nimitettiin everstiksi 19. syyskuuta 1939. 
Liikekannallepanon ja sitä seuranneen 18 päivän taistelun aikana hän toimi ratsuväen esikunnassa. 
Sodan ja saksalaismiehityksen aikana prinssi Kaarle eli hyvin kätkeytyneenä Brysselissä. 
Vapautusta edeltäneinä kuukausina hän eli väärän nimen turvin eräässä eteläisen Belgian pienessä kylässä. 
Sodan päättyessä vuonna 1944 Belgian kuningas ei olut maassa, vaan saksalaisten hallussa Saksassa ja Itävallassa. 
Kun kuitenkin perustuslaissa oli mahdollisuus määrätä sijaishallitsija, niin parlamentti ja senaatti yhteisistunnossaan nimittivät Flanderin Kaarlen veljensä Leopold III:n sijaishallitsijaksi. 
Sijaishallitsija vannoin virkavalansa perustuslaille 20. syyskuuta 1944. 
Kaarle hoiti sijaishallitsijan tehtäviä 20. heinäkuuta 1950 saakka, jonka jälkeen valta palasi hyvin pieneksi hetkeksi Leopold III:lle ennen siirtymistä Baudouin I:lle. 
Kaarlen sijaishallitsijakauden politiikkaa väritti pääsääntöisesti kysymys kuninkaan asemasta ja Belgian monarkiasta ja sen kohtalosta. 
Tätä nimetään kansallisessa historiassa "kuninkaalliseksi ongelmaksi". 
Kysymys suhtautumisesta kuninkaan paluuseen ja monarkiaan jakoi kansan lähes kaikissa muissakin asioissa. 
Epävakaudesta kertoo myös se, että sijaishallituskauden aikana maassa oli yhdeksän eri hallitusta. 
Kuitenkin sisäpoliittisesti merkittävä oli 19. helmikuuta 1948 hyväksytty laki, joka antoi äänioikeuden myös naisille. 
Tällä oli merkittäviä vaikutuksia ns. "kuninkaallisessa ongelmassa". 
Sota oli rauhoittanut maan kahden kieliryhmän välistä taistelua, mutta ei suinkaan haudannut sitä. 
Lisäksi flaaminkieliset suhtautuivat huomattavasti myönteisemmin kuninkaan paluuseen ja monarkiaan, kuin ranskankieliset vallonit. 
Näin eri politiikan aspektit sulautuivat yhdeksi sekasotkuksi, jossa sijaishallitsija Kaarle yritti parhaansa mukaan pysyä koko maan hallitsijana ja jokaisen belgialaisen edustajana. 
Ulkopolitiikan hoito oli paljon sisäpolitiikka helpompaa. 
Begia teki heti sodan jälkeen suuria ratkaisuja, jotka vaikuttavat maan politiikassa vielä tänäänkin: 
* 1944 Belgia liittyi jäseneksi Benelux-maiden talousliittoon, 
* 1945 Belgia liittyi jäseneksi Yhdistyneisiin kansakuntiin, 
* 1948 Belgia liittyi Pohjois-Atlantin Puolustussopimukseen (NATO/OTAN), 
* 1949 Belgia liittyi Euroopan neuvoston jäseneksi. 
Lisäksi maa otti vastaan Yhdysvaltojen tarjoamaa Marshall-apua ja oli valmistelemassa Euroopan unionin esiastetta Euroopan Hiili- ja Teräsyhteisön perustamista. 
Kun sijaishallitsijan tehtävät vuonna 1950 päättyivät, niin Kaarle vetäytyi yksityisyyteen. 
Hän asun pääsääntöisesti Ostendessä, kuninkaallisen perheen omistaman Raversijden alueelle rakennetussa huvilassa. 
Aikansa hän omisti taiteille. 
Hänellä oli hyvin läheiset suhteet maansa taiteilijoihin. 
Lisäksi hän piirsi ja maalasi myös itse. 
Hän järjesti lukuisia töittensä näyttelyitä. 
Työnsä hän signeerasi jokö "Charle de Flandre" tai flaaminkielisesti "Karel van Vlaanderen". 
The Hoosiers (aiemmin tunnettu nimellä The Hoosier Complex) on Isosta-Britanniasta ja Ruotsista kotoisin oleva bändi. 
Yhtyeen jäseniin kuuluvat muun muassa Irwin Sparkes (laulu, kitara), Martin Skarendahl (basso, akustinen kitara), ja Alphonso "Alan" Sharland (rummut, lyömäsoittimet). 
Ensimmäinen single Worried About Ray sijoittui viidenneksi Britannian singlelistalla heinäkuussa 2007. 
Real Snacks on vuonna 1979 perustettu pyhäntäläinen yritys. 
Yritys valmistaa snacks-tuotteita. 
Yritys valmistaa kaupan omia merkkejä, kuten muun muassa Keskon kaupoissa myytäviä Pirkan perunalastuja. 
Vuodesta 2005 lähtien yritys on valmistanut myös tuotteita omalla Real Snacks-merkillä. 
Real Snacks käyttää tuotteisiina kotimaista perunaa noin 2,5 miljoonaa kiloa vuodessa. 
Sulkeuma on metallisulaan sen käsittelyssä syntyvä tai jäävä partikkeli, joka sisältää metallisen komponentin lisäksi jotain kevyttä alkuainetta, kuten happi, rikki, typpi, boori, fosfori jne. 
Yleisiä ovat esimerkiksi oksidi-, sulfidi- tai nitridisulkaumat teräksessä. 
Sulkeumat ovat metallituotteessa usein haitallisia ja siksi niitä sanotaankin epäpuhtauksiksi. 
Ne voivat aiheuttaa sitkeyden alenemista, pinnanlaadun heikkenemistä tai terän kulumista lastuavassa työstössä. 
Sulkeumia voidaan käyttää myös hyödyksi esimerkiksi lastuamisessa, jossa runsaalla määrällä sulfidisulkeumia saadaan lastunmuodostusta parannettua ja voitelua lisättyä. 
Sulkeumien koostumusta analysoimalla saadaan tietoa metallin valmistuksesta, sillä sulkeumien koostumus heijastaa sulan käsittelyä. 
Esimerkiksi Ti-mikroseostus näkyy sulkeumien kohonneina Ti-pitoisuuksina. 
Daniel Mark Buechlein (s. 20. huhtikuuta 1938) on katolisen kirkon yhdysvaltalainen pappi. 
Hänet vihittiin papiksi 3. toukokuuta 1964 ja piispaksi 2. maaliskuuta 1987. 
Benediktiineihin kuuluva Buechlein toimi Memphisin hiippakunnan piispana Tennesseessä vuosina 1987–1992. 
Syyskuussa 1992 hänestä tuli Indianapolisin hiippakunnan arkkipiispa. 
Jamal al-din al-Afghani (1839 – 9. maaliskuuta 1897) oli Egyptissä toiminut juristi-teologi. 
Hän moitti muslimeja tietämättömiksi ja sanoi islamilaisen maailman alennustilan johtuvan muslimeista. 
Kyrillisiä näppäimistöjä käytetään kyrillisin kirjainmerkein kirjoitettujen kielten kirjoittamiseen. 
Useimmat kyrilliset näppäinjärjestelyt muistuttavat venäjän kielen kirjoittamiseen käytettävää, mutta niitä on täydennetty kieliin kuuluvilla muilla kirjaimilla. 
Tyypillisessä venäläisessä kirjoituskoneessa ё-kirjain on numerorivin vasemmalla puolella, yläriviltä saadaan йцукенгшщзхъ, perusriviltä фывапролджэ ja alariviltä ячсмитьбю. 
Vaihtoehtoina normaaliasettelulle ovat erilaiset äänteiden samankaltaisuuteen perustuvat näppäinjärjestykset länsimaiseen näppäimistöjärjestykseen tottuneille. 
Näissä esimerkiksi ‘А’ saadaan ‘A’-näppäimesta ja ‘Б’ ‘B’-näppäimestä. 
Bulk-satama on satama, missä käsitellään yleensä tonneina mitattavaa raaka-ainetta eli bulk-rahtia, esimerkiksi kivihiiltä, kiveä, malmeja jne. 
Mikäli käsiteltävä aine on nestemäistä, on kyseessä yleensä öljysatama. 
Arvokkain tavarasatamalasti kulkee kappaletavarasatamissa konteissa. 
Steve Vickers (s. 21. huhtikuuta 1951 Toronto, Ontario) on entinen kanadalainen jääkiekkoilija. 
Vasempana laitahyökkääjänä pelannut Vickers varattiin numerolla 10 New York Rangersiin vuoden 1971 varaustilaisuudessa. 
Juniorina hän oli edustanut Toronto Marlborosie OHL-liigassa. 
Anisviinat ovat aniksella maustettuja viinoja, joita valmistetaan erityisesti Välimeren maissa. 
Maustaminen tehdään liottamalla anista väkevässä alkoholissa ja joidenkin juomien kohdalla myös tislaamalla uudelleen liotuksen tulos. 
Joihinkin anisviinoihin lisätään sokeria valmistusvaiheessa. 
14. tammikuuta on gregoriaanisen kalenterin mukaan vuoden 14. päivä. 
Vuodesta on jäljellä 351 päivää (karkausvuonna 352). 
* 1501 – Martti Luther aloitti 17-vuotiaana opinnot Erfurtin yliopistossa. 
* 1514 – Paavi Leo X:n bulla (käskykirje) tuomitsi orjuuden. 
* 1539 – Espanja liitti Kuuban itseensä. 
* 1690 – Klarinetti keksittiin Nürnbergissä. 
* 1814 – Kielin rauhansopimus: Tanskan kuningas Fredrik VI joutui luovuttamaan Norjan Ruotsille. 
Tanska sai vastineeksi Pommerin. 
* 1900 – Giacomo Puccinin ooppera Tosca ensi-illassa Roomassa. 
* 1939 – Norja vaati itselleen "Kuningatar Maudin maata" (Dronning Maud Land), 1,5 miljoonan neliökilometrin sektoria Etelämantereella. 
* 1972 – Tanskan kuningatar Margareeta II nousi valtaistuimelle ensimmäisenä Tanskan naispuolisena hallitsijana sitten vuoden 1412 ja ensimmäisenä tanskalaisena monarkkina, jonka nimi ei ollut Fredrik tai Kristian sitten vuoden 1513. 
* 1985 – Martina Navratilova voitti sadannen tennisturnauksensa. 
* 1990 – "Simpsonit" aloitti yhdysvaltalaisella FOX-televisiokanavalla säännöllisesti ilmestyvänä televisiosarjana jaksolla Nuori nero ("Bart the Genius"). 
* 1996 – Jorge Sampaio valittiin Portugalin presidentiksi. 
* 2004 – Georgian kansallislippu, ns. "viiden ristin lippu", otettiin uudelleen käyttöön noin 500 vuoden tauon jälkeen. 
Ehdollinen rangaistus on yleisesti eri oikeuskulttuureissa tehokkaaksi ja edulliseksi havaittu tapa puuttua lähinnä ensikertalaisten tai nuorten rikoksiin. 
Jossain kulttuureissa ehdollista rangaistusta kutsutaan lykätyksi rangaistukseksi. 
Idea on kuitenkin sama, eli tuomioistuin tuomitsee rikoksesta rangaistuksen, jota ei kuitenkaan panna täytäntöön, jos tuomittu parantaa tapansa, eikä enää jatkossa syyllisty uuteen rikokseen. 
Ehdolliseen rangaistukseen saattaa sisältyä tietty ajanjakso, jonka kuluttua rangaistus raukeaa, jos uutta rikosta ei ilmene. 
Suomessa on käytössä ehdollinen vankeusrangaistus. 
Ankaruudessaan se sijoittuu sakkorangaistuksen ja yhdyskuntapalvelun väliin. 
Enintään kahden vuoden vankeusrangaistus voidaan määrätä ehdolliseksi, jollei rikoksen vakavuus, rikoksesta ilmenevä tekijän syyllisyys tai tekijän aikaisempi rikollisuus edellytä ehdottomaan vankeuteen tuomitsemista. 
Alle 18-vuotiaana tehdystä rikoksesta ei kuitenkaan saa tuomita ehdottomaan vankeusrangaistukseen, elleivät painavat syyt sitä vaadi. 
Kun vankeus tuomitaan ehdollisena, rangaistuksen täytäntöönpano lykkääntyy koeajaksi. 
Ehdollisen vankeuden koeaika on vähintään vuosi ja enintään kolme vuotta. 
Koeaika alkaa tuomion julistamisesta tai antamisesta. 
Jos ehdollista vankeutta yksinään on pidettävä riittämättömänä rangaistuksena rikoksesta, voidaan sen ohessa tuomita sakkoa, tai jos ehdollinen vankeus on vuotta pidempi, vähintään 20 ja enintään 90 tuntia yhdyskuntapalvelua. 
Rikoksen alle 21-vuotiaana tehnyt voidaan tuomita ehdollisen vankeuden tehosteeksi koeajaksi valvontaan, jos tätä on pidettävä perusteltuna tekijän sosiaalisen selviytymisen edistämiseksi sekä uusien rikosten ehkäisemiseksi. 
Tuomioistuin voi määrätä ehdollisen vankeuden pantavaksi täytäntöön, jos tuomittu tekee koeaikana rikoksen, josta tuomioistuimen harkinnan mukaan hänet olisi tuomittava ehdottomaan vankeuteen ja josta syyte on nostettu vuoden kuluessa koeajan päättymisestä. 
Tuomioistuin voi myös määrätä ehdollisen vankeuden täytäntöönpantavaksi vain osaksi, jolloin rangaistus jää muulta osin ehdolliseksi entisin koeajoin. 
Myös tieliikennerikokseen liittyvä ajokielto voidaan tietyillä edellytyksillä määrätä ehdollisena. 
Kysymys ei kuitenkaan ole varsinaisesta rangaistuksesta, vaan rikoksen johdosta määrättävästä turvaamistoimesta. 
Ruotsissa ei varsinaista ehdollista rangaistusta ole käytössä, vaan siellä käytetään ehdollista tuomiota, jossa ei määritellä mitään tiettyä rangaistusta seuraamukseksi tuomitun rikoksesta. 
Ehdolliseen tuomioon liittyy koeaika, jonka kuluessa ilmenevistä uusista rikoksista tuomitaan ankarampi rangaistus sen johdosta, ettei ehdollisesti tuomittu ole parantanut tapojaan. 
Lopputulos tuomitun kannalta saattaa siis hyvinkin olla sama kuin Suomessa. 
Edmond on William H. Macyn tähdittämä psykologinen trilleri vuodelta 2005. 
Siinä hän esittää Edmond Burkea, miestä, joka on lopen kyllästynyt nykyiseen elämäänsä ja päättää lähteä öisille kaduille katsomaan, mitä vastaan tulee. 
Honorius I (k. 12. lokakuuta 638) oli italialaissyntyinen katolisen kirkon 70. paavi ja hänen toimikautensa oli 27. lokakuuta 625 – 12. lokakuuta 638. 
Hän tuki lähetyssaarnaajia ja lähetti mm. Pyhän Birinuksen evankelioimaan Isoa-Britanniaan. 
Brita Åsbrink on ruotsalainen Punaisen Ristin entinen työntekijä ja kirjailija. 
Hän on koulutukseltaan ekonomi ja on ollut vuodesta 1992 vapaa kirjailija. 
Åsbrink on kirjoittanut teoksen Ludvig Nobel – "Petroleum har en lysande framtid" Nobelin suvun öljy-yhtiön toiminnasta Azerbaidžanissa keisariajan Venäjällä. 
Teos on ilmestynyt myös Venäjällä, ja sen julkaisu azerin kielelle on suunnitteilla. 
Åsbrink työskenteli 1997 Punaisen Ristin edustajana Bakussa ja kuuli asukkailta heidän muistojaan Nobeleista. 
Tarinat herättivät hänen kiinnostuksensa, ja hän on sen jälkeen perehtynyt aiheeseen arkistojen ja asiapapereiden kautta ja käynyt Suomessa Kansallisarkistossa tutustumassa öljy-yhtiön suomalaisen johtajan Gustaf Törnuddin taustoihin. 
Åsbrink on tehnyt aiheesta myös televisio-ohjelman Red sun over the Nobel oil fields. 
Arabiantimali (Turdoides squamiceps) on arabialainen varpuslintu. 
Linnun pituus on noin 26–29 cm, josta pyrstön pituus 14–15 cm, siipien kärkiväli 31–33,5 cm ja paino 64–83 g. 
Arabiantimali on kooltaan lähes kulorastaan luokkaa ja se on läntisen paleartisen alueen kookkain pensastimalilaji. 
Sillä on pitkä pyrstö, joka usein sojottaa pystyssä. 
Höyhenpuku on ruskea. 
Kurkku on vaalea ja laji muistuttaa suuresti persiantimalia mutta on huomattavasti suurempi. 
Nokka on voimakas ja hieman alaspäin kaareva. 
Myös koivet ovat voimakkaat. 
Sukupuolet ovat lähes samanvärisiä. 
Koiraan iiris on vaaleankeltainen, naaraan ruskea, ja koiraan nokka on tummanharmaa ja naaraan kellanharmaa; nokan kärki on aina tumma. 
Nuori lintu muistuttaa vanhaa mutta sen silmä on harmaa, nokka tumma ja puku tasavärisempi. 
Arabiantimali elää Arabian niemimaalla, Egyptin itäosassa sekä Jordanian ja Israelin eteläosissa. 
Sen elinympäristön laajuus on 1–10 miljoonaa neliökilometriä. 
Laji on pääasiassa paikkalintu, tosin vähäistä muuttoliikettä voi paikoin esiintyä, eikä sitä ole tavattu Suomessa. 
Arabiantimalit asuvat autiomaiden ja kuivien maiden pensaikoissa, etenkin akaasioissa, vuorenrinteillä aina 2 800 metrin korkeudelle asti. 
Israelissa lajia tavataan myös puutarhoissa ja isutuksilla sekä monenlaisissa avomaiden tiheiköissä. 
Arabiantimalit pesivät ryhminä, joissa on yksi hallitseva lisääntyvä pari ja joukko pesimättömiä yksilöitä, jotka ovat usein saman parin jälkeläisiä aikaisemmista pesyeistä. 
Lajilla vallitsee selvä insestitabu eli koiraat eivät parittele omien jälkeläistensä kanssa. 
Kaiken kaikkiaan lajin sosiaalinen elämä on hyvin monimutkaista. 
Ryhmän reviiri on 0,2–1 neliökilometriä tai joskus se voi olla useita kilometrejä joenvartta. 
Reviirit eivät mene päällekkäin ja vain harvoin vieraan ryhmän jäsen uskaltautuu naapurin reviirille. 
Arabiantimalit rakentavat pesänsä pensaaseen tai puuhun 1–7 metriä korkealle ja aina hyvin suojaisaan paikkaan latvustoon tai pensaan sisälle. 
Pääasiassa vain hallitseva koiras rakentaa pesää naaraan ja joskus myös ryhmän muiden yksilöiden auttaessa. 
Pesä on oksien varaan korsista ja ohuista risuista rakennettu löyhä maljamainen kuppi, jossa ei ole varsinaista sisävuorausta paria höyhentä enempää. 
Naaras munii kolmesta viiteen turkoosinväristä munaa. 
Joskus voi kaksi tai useampi naaras munia samaan pesään. 
Hallitseva naaras hautoo munia öisin ja ryhmän muut naaraat päivisin. 
Haudonta-aika on 13–14 päivää. 
Kaikki ryhmän jäsenet hoitavat ja ruokkivat poikasia, jotka jättävät pesän kahden viikon ikäisinä. 
Pesyeitä voi olla kolme tai jopa neljä kesän aikana. 
Laji pesii ensimmäisen kerran kaksivuotiaana. 
Jos vanhemmat elävät useita vuosia yhdessä, saattaa yksittäinen poikanen elää ryhmässä jopa kuusi vuotta muodostamatta omaa ryhmää tai siirtymättä muualle. 
Pesintätulokseen vaikuttavat naaraiden keskinäiset torailut, sillä yhden naaraan munimat pesät tuottavat yhtä paljon lentopoikasia kuin useamman naaran munimat pesät, johtuen naaraiden riitelemisestä pesällä, jolloin munia voi rikkoutua. 
Naapurireviiriläiset saattavat tappaa alueelleen eksyneen naapurin nuoren yksilön. 
Pesimäajan ulkopuolella arabiantimalit liikkuvat perhekunnittain eli ryhminä. 
Arabiantimali on kaikkiruokainen. 
Se syö sekä hyönteisiä ja hämähäkkejä että marjoja, siemeniä, mettä, kukkia, tuoreita lehtiä, hedelmiä ja talousjätteitä tunkioista. 
Se etsii ruokansa maasta tai lehvästöstä. 
Ryhmä voi tappaa pikkulintuja, joita ne eivät kuitenkaan syö. 
Yleisimmin poikasille syötetään heinäsirkkoja ja kovakuoriaisia. 
Thrill The World on vuonna 2006 ensikerran järkestetty tanssitapahtuma ympäri maailmaa. 
Sen tarkoituksena on päästä Guinnesin Ennätyskirjaan suurimmalla joukkutanssilla joka on Michael Jacksonin Thriller. 
Thrill the world järjestetään kaikkialla maailmassa samaan aikaan ja tanssi tanssitaan samalla kellonlyömällä. 
Vuoden 2006 TTW oli ensimmäinen TTW ikinä, ja siihen osallistui 62 ihmistä ja se pääsi Guinnesiin ennätyksellä "Largest Thriller Dance" [suurin thriller tanssi]. 
Vuonna 2007 Thriller oli saanut enemmän julkisuutta ja siihen osallistui 1,722 henkilöä jotka tanssi 52 eri kaupungissa Thrillerin 27. ja 28. lokakuuta. 
Vuonna 2007 perustettiin myös Thrill the Worldin virallinen kotisivu. 
Se sai silloin 2 maailmanennätystä; Largest Simultaneous Thriller Dance ja the World Records Academy & the Record Holders Republic. 
Vuoden 2008 TTW tanssittiin 26. lokakuuta Australiassa, Kanadassa, Isossa-Britanniassa, Saksassa, Irlannissa, Saudi Arabiassa, Uudessa Seelannissa, Skotlannissa ja Yhdysvalloissa. 
Ja Walesissa. 
Silloin sen järjesti Kanadalainen Ines Markelle. 
Silloin Thrilleriä tanssi 4,179 ihmistä. 
Vuoden 2009 TTW järjestettiin 24.ja 25. lokakuuta välisenä yönä kello 3.30 (suomen aikaan). 
Tämä oli Suomen ensimmäinen Thrill the World ja se oli Helsingin rautatientorilla, ja siihen osallistui 90 henkilöä, nykyisen tiedo mukaan noin 23,000 maailmanlaajuisesti. 
Lisää tietoa http://thrilltheworld09finland.blogspot.com/ 
Vartiovuorenmäki (ruots. Vårdberget) on Turun keskustassa sijaitseva puistoalue. 
Puisto on tunnettu mm. sen laella sijaitsevasta C. L. Engelin 1810-luvulla suunnittelemasta tähtitornirakennuksesta sekä perinteikkäästä Turun kesäteatterista. 
Vartiovuorenpuiston pinta-ala on noin 7,1 hehtaaria ja sen kasvillisuuteen kuuluu lähes sata puuvartista kasvilajia. 
Vartiovuorenpuiston läheisyydessä ovat myös Luostarinmäen käsityöläiskorttelit, jotka säilyivät vuoden 1827 suurelta kaupunkipalolta. 
Vartiovuorenmäki onkin valittu yhdeksi valtakunnallisesti merkittävistä kulttuurihistoriallisista ympäristöistä. 
Vartiovuorenmäen nimi kertoo mäen historiasta. 
Jos vihollinen uhkasi Turkua mereltä, annettiin Turun linnasta tulella merkkejä sisämaahan päin. 
Linnasta lähetetyt varoitukset otettiin vastaan ensimmäisenä vartiovuorenmäeltä, josta ne välitettiin edelleen kaupunkiin päin. 
Vartiovuorenmäen puiston kehittäminen aloitettiin 1840-luvulla maistraatin myöntämän 200 ruplan määrärahan turvin. 
Vaikka työt aloitettiinkin julkisin varoin, yksityinen rahoitus kattoi lopulta valtaosan puiston kustannuksista. 
Eräs merkittävimmistä lahjoituksista oli hovioikeudenviskaali G. A. Åkermanin testamentti vuodelta 1871, jossa määrättiin 50 000 markkaa sijoitettavaksi Vartiovuoren kaunistamiseen. 
Puiston rakentamistyöt jatkuivat useita vuosikymmeniä ja työt saatiin päätökseen vasta aivan 1800-luvun lopulla. 
Valmiina mäelle rakennettu puisto soveltui tuon ajan muodikkaille harrastuksille – julkiselle kävelylle ja idyllisten maisemien katselemiselle. 
Leszek Możdżer (s. 23. maaliskuuta 1971 Gdańsk) on puolalainen jazzpianisti. 
Hän on tehnyt yhteistyötä muiden muassa Zbigniew Namysłowskin ja Zbigniew Preisnerin kanssa. 
Możdżer sai klassisen koulutuksen ja onkin tullut tunnetuksi myös Chopin-improvisaatioillaan. 
Nelson Richard DeMille (s. 23. elokuuta 1943) on yhdysvaltalainen jännityskirjailija. 
DeMille syntyi New Yorkissa. 
DeMille on kirjoittanut myös nimillä Jack Cannon, Kury Ladner ja Brad Matthews. 
DeMille käyttää usein kirjojen tapahtumapaikkanaan kasvuseutuaan, Long Islandia. 
Arto Laatikainen (s. 24. toukokuuta 1980, Espoo) on suomalainen jääkiekkoilija. 
Laatikainen pelasi koko SM-liigauransa ajan eli 10 vuotta Espoon Bluesissa. 
Hän kuului 2000-luvulla Bluesin puolustuksen peruspilareihin. 
Hän saavutti Bluesin riveissä hopeaa keväällä 2008. 
Laatikainen palkittiin kauden jälkeen Pekka Rautakallio -palkinnolla. 
Kaudeksi 2008-09 hän siirtyi Ruotsin Elitserienissä pelaavaan Färjestads BK:hon ja voitti siellä Ruotsin mestaruuden. 
Sampsa Tuomala (s. 29. lokakuuta 1989, Kotka) on alun perin kotkalainen näyttelijä, jonka tunnetuin rooli on Sampo Kaukovaara suomalaisessa saippua/draama-sarjassa Salatut elämät. 
Tuomala on näytellyt myös vuosina 2000–2001 televisiosarjassa Pertsa ja Kilu. 
Näyttelijäntöiden lisäksi Tuomala pelaa koripalloa. 
Kaudella 2008–2009 hän pelasi Helsingin NMKY:n joukkueessa 1-divisioonaa. 
Kaudella 2009–2010 hän pelaa 1-divisioonaa Keravan Energia Teamissa. 
Sampsa Tuomala on näyttelijä Jaana Saarisen poika. 
Risperidoni on voimakas antipsykoottinen lääke. 
Se vähentää erityisesti sitä nauttivan aggressiivisuutta, mutta sen haittavaikutuksiin saattaa kuulua esimerkiksi jalkojen heikentyminen. 
Risperidonia myydään Risperdal®-lääkenimellä, ruiskemuoto on Risperdal Consta. 
Risperidonia käytetään pääasiallisesti manian, skitsofrenian, kaksisuuntaisen mielialahäiriön ja muiden psykoosien hoitoon. 
Yleensä risperidonia käytetään lyhytaikaisesti ja usein muiden lääkkeiden rinnalla. 
Risperidon tehoaa psykooseihin yleensä hyvin. 
Risperidonia ei suositella alle 18-vuotiaille. 
Sitä saatetaan käyttää kehitysmaissa lasten käytöshäiriöiden hoitamiseen, mutta tällaista käyttöä ei suositella. 
Risperidon aiheuttaa kömpelyyttä, eikä suositella autolla ajamista eikä raskaiden työkoneiden käyttöä risperidonin vaikutuksen alaisena. 
Risperidon saattaa heikentää tarkkaa keskittymistä vaativien tehtävien tekemistä. 
Risperidon vähentää käyttäjänsä käytöshäiriöitä, mutta se salpaa serotoniinireseptoreita joten se voi lisätä fyysistä aktiivisuutta. 
Risperidonin kemiallinen kaava on C23H27N4FO2, moolimassa 410,485 g/mol ja CAS-numero 106266-06-2. 
Risperidonia voidaan määrätä lieviin psykooseihin esimerkiksi 1 mg/aamu ja 1 mg/ilta. 
Ruiskemuotoa Risperdal Constaa annostellaan yleensä 50,0mg/2 viikkoa intramuskulaarisena injektiona, mutta aloitusannos on yleensä 37,5mg/2 viikkoa. 
Risperidonia ei kannata käyttää nikotiinin, kofeiinin, alkoholin eikä myöskään teen kanssa. 
Siitä voi tulla ekstrapyramidaalioireita, verenkiertohäiriöitä yms. 
Käsiin ja jalkoihin voi tulla liikehäiriöitä yms. 
Viirupallokala (Arothron manilensis) on pallokalalaji. 
Viirupallokala kasvaa luonnossa noin 30 cm pitkäksi, akvaariossa sen koko jää puoleen tästä. 
Sen on pohjaväriltään vaalean ruskeanharmaa. 
Selässä ja kyljissä on pitkittäissuuntaisia ruskeita viiruja; vatsapuolella ruskeita pilkkuja. 
Evät ja pyrstö ovat vartaloa tummemmat. 
Rintaevän tyvessä on lähes musta läikkä. 
Viirupallokalaa tavataan Tyynenmeren keski- ja länsiosassa. 
Se elää hiekka- tai mutapohjalla, usein meriruohokentillä rannikoiden läheisyydessä 20 metrin syvyyteen asti, sekä laguuneissa ja matalavetisissä estuaareissa. 
Nuoria yksilöitä elää myös mangrovemetsissä. 
Nerehta (ven. Не́рехта) on kaupunki Kostroman alueella Venäjällä. 
Se sijaitsee Nerehta- ja Volgaan laskevan Solonitsa-joen yhtymäpaikassa 46 kilometriä Kostromasta lounaaseen. 
Kaupunki on Nerehtan piirin keskus. 
Siellä haarautuvat Jaroslavliin, Kostromaan ja Ivanovoon johtavat rautatiet. 
Asukkaita on 25 400 henkeä (vuonna 2005). 
Paikkakunta tunnetaan vuodesta 1214 lähtien. 
1300–1700-luvulla se oli suolan tuotannon ja 1700-luvulta lähtien käsityöammattien keskus. 
Vuonna 1778 Nerehtasta tuli Kostroman lääniin kuulunut kihlakuntakaupunki. 
Nykyään kaupungissa on tekstiili-, konepaja-, elintarvike- ja rakennustarviketeollisuutta. 
Nähtävyyksiä ovat vuosina 1676–1678 rakennettu Pyhän Vladimirin kirkko, Pyhän Nikolaoksen kirkko (1710–1725), Kazanin katedraali (1709–1713), klassistinen kauppahalli (1836) sekä lukuisat koristeelliset puutalot. 
Robert William ”Bob” Hoskins (s. 26. lokakuuta 1942 Bury St Edmunds, Suffolk) on englantilainen näyttelijä, joka on tullut tunnetuksi muun muassa tähdittämistään elokuvista Kuka viritti ansan, Roger Rabbit? (1988) ja Hook – kapteeni Koukku (1991). 
Hänellä on kaksi lasta nykyisen vaimonsa kanssa ja kaksi aikaisemmasta avioliitosta. 
Hoskins löi itsensä läpi vuonna 1978 näytellessään Dennis Potterin menestyneessä BBC-draamassa Pennejä taivaasta. 
Hoskinsin esiintymiset brittiläisissä elokuvissa Pitkä pitkäperjantai (1980) ja Mona Lisa (1986) saivat kriitikkojen hyväksynnän, ja myöhemmin hän oli ehdolla parhaan miespääosan esittäjän Oscar-palkinnon saajaksi. 
Hoskins on myös tehnyt komediallisia töitä, kuten Brazil – tämän hetken tuolla puolen (1985), Super Mario Bros. (1993) ja Mrs. Henderson esittää (2005) – josta hän sai Golden Globe -ehdokkuuden. 
1990-luvun vaihteessa hän esiintyi yritysten British Gas ja British Telecoms (nykyisin BT Group) mainoksissa. 
Näyttelijän töiden lisäksi Hoskins on myös ohjannut elokuvia. 
Hoskinsin tunnetuimpiin näyttelijäsuorituksiin lukeutuvat etsivä Eddie Valiant elokuvasta Kuka viritti ansan, Roger Rabbit?, Cherin vastanäyttelijä elokuvassa Äitini on merenneito (1990), Nikita Hruštšov elokuvassa Vihollinen porteilla (2001) ja setä Bart, väkivaltainen Jet Lin isäntä elokuvassa Danny the Dog. 
Hioke on paperin valmistuksessa käytettävää massaa. 
Sitä valmistetaan puusta mekaanisesti jauhamalla eli kuiduttamalla ja hiomalla puupöllejä. 
Hioketta valmistetaan tyypillisesti kuusesta, koska kuusen uuteainepitoisuus on mäntyä alhaisempi. 
Myös joitain nopeakasvuisia mäntylajikkeita, kuten montereynmäntyä (Pinus Radiata) voidaan käyttää hiokkeen valmistuksessa. 
Lehtipuista haapa on tyypillisin raaka-aine. 
Valmistusmenetelmästä johtuen hioke sisältää selluloosaa, hemiselluloosaa ja ligniiniä samassa suhteessa kuin puu. 
Sellun valmistuksesta poiketen myös valkaisuvaiheessa pyritään säilyttämään ligniini, jotta massan saanto pysyisi korkeana. 
Tämän takia valkaisussa pyritään poistamaan ligniinin värillisyyttä aiheuttavat ryhmät. 
Tämän vuoksi vaaleuden pysyvyys ei ole hiokkeessa yhtä hyvä kuin sellussa. 
Saanto sen sijaan on erittäin korkea: 98,5 %. 
Hioke sisältää muihin massoihin verrattuna vähän pitkiä kuituja ja paljon hienoainetta. 
Tästä syystä se parantaa paperin optisia ominaisuuksia, mutta ei anna hyviä lujuusominaisuuksia. 
Hioketta käytetään tyypillisesti sc-paperissa ja lwc-pohjapaperissa yhdessä pitkäkuitusellun kanssa. 
Ei oo valoo on suomalaisen Popeda-yhtyeen kymmenes albumi. 
Se julkaistiin vuonna 1987. 
Playa del Inglés on kylä ja suosittu rantalomakohde Kanariansaariin kuuluvan Gran Canarian eteläisessä osassa. 
Hallinnollisesti se kuuluu San Bartolomé de Tirajanan kuntaan. 
Inglesin rannan hiekka on peräisin Saharan autiomaasta Afrikasta, josta Sirocco -tuulet ovat sen kuljettaneet Canarialle 
Inglés on yksi suomalaisten suosituimmista lomakohteista. 
Suomalainen iskelmälaulaja Jamppa Tuominen vietti viimeiset vuotensa Inglésissä, jossa myös kuoli vuonna 1998. 
The High End of Low on Marilyn Mansonin vuonna 2009 julkaistu kahdeksas studioalbumi. 
Albumi julkaistiin 25. toukokuuta Britanniassa ja seuraavana päivänä Yhdysvalloissa. 
Albumin ensimmäinen single oli nimeltään Arma-Goddamn-Motherfuckin-Geddon. 
Tavallinen versio sisältää myös bonuskappaleet "Arma-goddamn-motherfuckin-geddon - The Teddybears Remix" sekä "Into the fire - Alternate version". 
Albumi ylsi Billboard-listan sijalle neljä julkaisuviikollaan. 
Otto Vilhelm (O.V.) Turunen (30. marraskuuta 1875 Heinävesi – 9. syyskuuta 1954 Mikkelin maalaiskunta) oli suomalainen toimitusjohtaja, maanviljelijä ja sosialidemokraattien kansanedustaja. 
Turusen vanhemmat olivat tilallinen Paul Turunen ja Anna Lovisa Koikkalainen. 
Hän kävi kaksi talvea kansakoulua ja työskenteli aluksi kauppa-apulaisena Hiitolassa 1891-1892 sekä maataloustöissä. 
Turunen oli Valtionrautateiden palveluksessa Viipurin konepajalla 1900-1902, vaihdemiehenä Kivennavan Raivolassa 1903-1914, vaihdemiehenä ja jarrumiehenä Pieksämäellä 1914-1918 sekä ylimääräisenä konduktöörinä 1918. 
Hän oli Rautatieläisten liiton liittosihteerinä 1906 ja kuului liiton hallitukseen. 
Suomen sisällissodan jälkeen Turunen oli vankilassa poliittisista syistä 1918 ja vapauduttuaan hän toimi aluksi Viipurin läänin itäisen vaalipiirin sos.dem. piirisihteerinä ja Sortavalan työväentalo oy:n toimitusjohtajana 1919-1920 sekä oli Kansan Voima-lehden taloudenhoitajana 1919-1921. 
Hän alkoi harjoittaa myös asianajotoimintaa 1920-luvulta alkaen. 
Turunen oli Viipurin maalaiskunnan taksoitussihteerinä 1921-1933 ja lastenvalvojana 1926-1944. 
Hän toimi Viipurin Ympäristön Sähkö Oy:n toimitusjohtajana 1928-1944 ja oli maanviljelijänä Viipurin maalaiskunnassa 1921-1944. 
Sotavuosien jälkeen Turunen omisti huvilatilan Mikkelin maalaiskunnassa 1947-1954. 
Turunen oli SDP:n kansanedustajana 1909-1917 edustaen Viipurin läänin itäistä vaalipiiriä. 
Hän kuului myös Viipurin maalaiskunnan hoitokuntaan ja 1910-luvun alussa hän oli mukana Uudenkirkon ja Kivennavan yhdistämistä Pietarin kuvernementtiin vastustavassa toimikunnassa. 
Turunen oli naimisissa vuodesta 1907 Matilda Marianna Kuusiston kanssa 
Max Carl Adolf von Sydow (s. 10. huhtikuuta 1929 Lund) on kansainvälisen uran luonut ruotsalainen näyttelijä. 
Hän on näytellyt urallaan muun muassa ruotsalaisissa, yhdysvaltalaisissa, espanjalaisissa ja italialaisissa elokuvissa. 
Parhaiten von Sydow kuitenkin tunnetaan rooleistaan useissa Ingmar Bergmanin ohjaamissa elokuvissa. 
Von Sydowin vanhemmat olivat Lundin yliopiston professori Carl Wilhelm von Sydow ja paronitar Greta Rappe. 
Hän pääsi ylioppilaaksi 1947 ja opiskeli Dramatenin näyttelijäkoulussa 1948–1951. 
Hänen oppilastovereitaan olivat muun muassa Ingrid Thulin, Allan Edwall ja Margaretha Krook. 
Myöhemmin von Sydow oli kiinnitettynä Dramateniin 13 vuoden ajan vuodesta 1960 lähtien. 
Elokuvadebyyttinsä von Sydow teki vuonna 1949 Alf Sjöbergin elokuvassa Hän oli vain äiti. 
Hän työskenteli 1955–1960 Malmön kaupunginteatterissa, missä ohjaajana toimi Ingmar Bergman. 
Von Sydowin myöhemmän maineen pohjusti pääsy Bergmanin ympärilleen keräämään kiinteään työryhmään, jonka muita näyttelijäjäseniä olivat muun muassa Gunnar Björnstrand, Erland Josephson, Ingrid Thulin, Harriet Andersson ja Bibi Andersson. 
Von Sydow näytteli kaikkiaan 11 Bergmanin valkokangaselokuvassa ja kahdessa televisioelokuvassa vuosina 1956–1970. 
Kansainvälisen uran käynnisti nimirooli George Stevensin Jeesus-elämäkerrassa Mies Nasaretista (1965). 
Myöhemmin von Sydow on työskennellyt muun muassa John Hustonin, Sydney Pollackin, Bertrand Tavernierin, Lars von Trierin, Wim Wendersin ja Martin Scorsesen ohjauksessa. 
Von Sydow on ollut naimisissa kahdesti. 
Eroon päättyneestä avioliitosta Christina Olinin kanssa (1951–1996) hänellä on kaksi lasta. 
Liiton Cathrine Breletin kanssa hän on solminut 1997. 
Mary Ellen Mark (s. 20. maaliskuuta 1940, Philadelphia, Pennsylvania) on yhdysvaltalainen valokuvaaja. 
Hänet tunnetaan erityisesti pysäyttävistä muotokuvistaan ja yhteiskunnallisesti kantaaottavasta kuvajournalismistaan. 
Markin kuvia on ilmestynyt muun muassa Vanity Fairissa, Lifessä, Rolling Stonessa ja New Yorkerissa. 
American Photo Magazinen lukijat äänestivät Markin kaikkien aikojen vaikutusvaltaisimmaksi naisvalokuvaajaksi. 
Suomessa Markin kuvia on esitelty laajasti Salon taidemuseon Veturitallissa, jossa oli esillä vuonna 2006 näyttelykokonaisuudet American Odyssey ja Twins. 
Kottila on kylä entisen Vuokselan kunnan itäosassa Neuvostoliitolle luovutetulla alueella. 
Virallisesti Kottila oli osa Noisniemen kylää, mutta se sijaitsi erillään muusta Noisniemestä ja muodosti oman kyläyhteisönsä, jonka vuoksi se käytännössä katsottiin omaksi kyläkseen. 
Kottila rajoittui etelässä Vuoksen pohjoisen laskuhaaraan, idässä Sakkolan kuntaan sekä pohjoisessa ja lännessä Räihärannan kylään. 
Omaa koulua Kottilassa ei ollut vaan koulua käytiin läheisen Räihärannan kylän koulussa. 
Ennen Vuokselan kunnan perustamista, vuonna 1917, Kontula kuului Sakkolan kuntaan, osana Noisniemen kylää. 
Osa Kottilan tiloista oli entisiä Noisniemen hovin torppia. 
Talvisodassa Kottilaa ei vallattu, mutta vuoden 1940 rauhansopimuksen mukaan se oli kuitenkin luovutettava ja väestö evakuoitiin muualle Suomeen. 
Jatkosodassa alue vallattiin takaisin vuonna 1941 ja väestö pääsi palaamaan koteihinsa, mutta 1944 oli alue taas luovutettava ja väestö evakuoitava. 
Nykyisin kylässä on jonkin verran asutusta, mutta kylällä ei ole omaa asutusnimeä. 
Venera 13 ja Venera 14 olivat samanlaisia Neuvostoliiton vuonna 1981 Venukseen lähettämiä avaruusluotaimia. 
Venera 13 laukaistiin 30. lokakuuta 1981 kello 06:04 UTC. 
Luotaimen massa oli 760 kg. 
Venuksen kiertoradalle se saapui 1. maaliskuuta 1982. 
Tuolloin laskeutumiskapseli laskeutui Venuksen kaasukehään laskuvarjon varassa. 
50 kilometrin korkeudessa laskuvarjo irrotettiin ja loppuosa laskeutumisesta tapahtui kaasukehän kitkan aiheuttaman jarrutuksen avulla. 
Venera 13 laskeutui koordinaatteihin 7,5° eteläistä, 303° itäistä, arviolta 950 km koilliseen Venera 14:sta Phoebe-ylänköalueen itäpuolelle. 
Laskeutumisen jälkeen Venera 13:n laskeutumiskapseli otti maaperänäytteen ja kuvasi Venuksen pintaa. 
Laskeutuja säilyi 127 minuuttia toimintakykyisenä 457 °C ja 84 Maan ilmakehän (8,5 MPa) paineessa. 
Laskeutuja lähetti tietoja luotaimen kiertoradalla sijaitsevan satelliittiosan radiolinkkiin. 
Voimakkaan ukkosen ääntä tallentanut Venera 13 oli ensimmäinen toisesta maailmasta ääntä tallentanut luotain, Huygens-luotain vuonna 2005 oli toinen. 
Larnakan lentoasema (kreik. Διεθνές Aεροδρόμιο Λάρνακας) on Kyproksen kansainvälinen lentoasema. 
Se sijaitsee lähellä Larnakan kaupunkia. 
Larnakan lentoasema on Kyproksen tärkein lentoasema. 
Kyproksella on myös toinen kansainvälinen lentoasema Pafosissa. 
Te Rauparaha (~1760 - 1849) oli Ngāti Toa maoriheimon johtaja. 
Epäselvyydet maakaupoissa New Zealand Companyn kanssa johtivat Wairaun verilöylyyn Marlboroughissa, jossa maorit surmasivat 12 heille antautunutta eurooppalaista. 
1819 Te Rauparaha johti heimonsa Ngā Puhi heimon yhteyteen taistellakseen heidän kanssaan muskettisodissa, joka oli maorien keskinäistä sotaa. 
He joutuivat tappiolle ja menettivät alkuperäisen maansa Pohjoissaaren pohjoisessa nurkassa. 
He joutuivat muuttamaan saaren eteläosiin ja Kapitin saarelle. 
Eteläsaaren maoriheimot yrittivät valloittaa saarta 1824, mutta Te Rauparaha onnistui kukistamaan nämä hyökkäykset. 
Te Rauparaha kävi kauppaa eurooppalaisten kanssa ja sai näin käsiinsä musketteja. 
1827 hän hyökkäsi Eteläsaarelle ja hallitsi lopulta suurinta osaa sen pohjoisosasta. 
Vuonna 1839 New Zealand Company lähetti retkikunnan Ngāti Toan alueelle. 
Hedän tehtävänään oli etsiä sopivaa maata siirtokunnan perustamista varten. 
Te Rauparaha myi heille maata nykyisen Nelsonin alueelta Golden Bayssa. 
1840 Te Rauparaha allekirjoitti Waitangin sopimuksen uskoen näin turvaavansa valloittamansa alueet. 
Eurooppalaisten siirtolaisten tulo kuitenkin jatkui ja Te Rauparaha kieltäytyi myymästä heille uusia alueita. 
Tämä johti välien kiristymiseen eurooppalaisten kanssa jotka yrittivät lopulta pidättää hänet. 
Tapahtui Wairaun verilöyly jossa kuoli 22 eurooppalaista. 
Silloinen kuvernööri Robert FitzRoy päätti antaa maoreille anteeksi sillä New Zealand Company oli käyttänyt maahankinnoissaan hämäriä tapoja. 
1846 tapahtui uusi yhteenotto maorien ja eurooppalaisten kanssa Hutt Valleyssa, maoreja johti Te Rangihaeata joka oli Te Rauparahan sisaren poika. 
Vaikka Te Rauparaha ei ollut tapahtumaan suoraan osallinen hänet pidätettiin kuvernööri George Greyn toimesta ja karkoitettiin Pohjoissaarelle. 
Hän sai luvan palata 1848 ja hän kuoli seuraavana vuonna 1849. 
Barry Jackson (s.29. maaliskuuta 1938, Birmingham, Englanti, Iso-Britannia) on englantilainen näyttelijä. 
Hänet tunnetaan parhaiten tv-sarjasta Midsomerin murhat, jossa hän näyttelee Tohtori Bullardia. 
Hän on näytellyt myös tv-sarjoissa The Bill, Holby City, Sydämen asialla, Komisario Frost, Lovejoy ja Doctor Who. 
Hän on näytellyt myös elokuvassa Wimbledon. 
Huuliveikot oli suomalainen komediasarja, jota esitettiin televisiokanava Nelosella vuosien 1997-1998 aikana. 
Sarjan keskeisen näyttelijät olivat näyttelijä-imitaattorit Juha Laitila, Jukka Laaksonen ja Joonas Myllyveräjä. 
Sarja perustui esitettyihin sketseihin ja musiikkiesityksiin. 
Sarjan hahmot liittyivät suurimmalta osin julkisuuden henkilöihin liittyviin imitaatioihin. 
Sarjalle tehtiin jatkosarja "Huuliveikkojen paluu" jota esitettiin vuosina 1999-2000. 
Onyx oli vuosina 1989–1990 toiminut F1-talli. 
Paras sijoitus tallin autolla oli Stefan Johanssonin ajama 3. sija Portugalin GP:ssä 1989. 
Vuoden 1989 lopussa tallin osti Jean-Pierre van Rossem, joka kuitenkin myi sen vuoden 1990 alussa Peter Monteverdille. 
Alun perin brittiläinen talli muuttui kesällä 1990 sveitsiläiseksi, ja tallin nimi muutettiin Monteverdiksi. 
Elokuussa tallin rahat loppuivat, ja samalla koko tallin toiminta. 
JJ Lehto ajoi tallin autoilla ensimmäiset F1-kisansa 1989 ja jatkoi tallissa sen toiminnan loppumiseen saakka. 
Lapinsirkka (Melanoplus frigidus) on Lapissa ja paikoin Kainuussa tavattava vihertävä heinäsirkkalaji. 
Se muistuttaa sukulaislajiaan kangassirkkaa. 
Opel Agila on automalli, joka ensiesiteltiin vuonna 2000. 
Se on kaupunkiauto, jossa yhdistyvät ketteryys ja suuret tilat. 
Sitä myydään Vauxhallina Yhdistyneessä kuningaskunnassa ja Suzuki Wagon R+ -nimellä monilla markkinoilla. 
Ensimmäisen sukupolven Agila oli uudelleen nimetty versio Suzuki Wagon R:stä, jota valmistettiin Japanissa. 
Agilan Opel-perustaiset 1.0- ja 1.2-litraiset bensiinimoottorit olivat pienempiä mutta tehokkaampia kuin 1.3-litrainen, jota käytettiin Euroopan markkinoilla Wagon R:ssä. 
Agilaa valmistetaan General Motorsin tehtaalla Gliwicessä, Puolassa. 
Suzuki Wagon R:ää valmistettiin Suzuki tehtaalla Esztergomissa, Unkarissa vuoteen 2004, mutta vuoden 2005 alusta lähtien myös sitä on valmistettu Puolassa. 
Agilan etu moniin muihin eurooppalaisiin kaupunkiautoihin (Ford Ka, Volkswagen Lupo, Fiat Seicento ja Renault Twingo) on se että siinä on kolmen sijasta viisi ovea. 
Se on samanpituinen (noin 3.5 m) kuin Korealaiset kaupunkiautot kuten Hyundai Atos ja Kia Picanto. 
Toisen sukupolven Agilasta ilmoitettiin virallisesti 15. toukokuuta 2007 ja esiteltiin vuoden 2007 Frankfurtin autonäyttelyssä. 
Suzuki tulee myymään tätä mallia nimellä Splash. 
Auto on 200mm pitempi kuin edeltäjänsä, se on isompi kuin perinteiset kaupunkiautot ja samankokoinen kuin pienet pikkuautot ja tila-autot kuten Peugeot 1007, Toyota Yaris, Renault Modus ja Nissan Micra. 
Bensiinimoottoreina tullaan käyttämään 1.0-litraista 48 kW:n tehoista kolmisylinteristä ja 1.2-litraista 64 kW:n tehoista nelisylinteristä. 
Dieselmoottori tulee olemaan 1.3-litrainen 56 kW:n tehoinen nelisylinterinen common rail-tekniikalla. 
Kaukaluoto (ruotsiksi Köklot) ja Värlax (alkujaan Väärälaksi, Väärälahti) ovat kaksi saarta Mustasaaren kunnassa. 
Saaret sijaitsevat Vaasan saaristossa. 
Niissä asuu noin 80 ihmistä. 
Saarille on silta mantereelta. 
Ruotsinkielinen nimitys Köklot on syntynyt germaanisten kielten vaikutuksesta saaren alkuperäisestä suomenkielisestä nimestä Kaukaluoto. 
Nimi Kaukaluoto on tullut siitä, että saariryhmä oli kaukana isokyröläisille. 
Kaukaluoto-nimi on aikaisemmin esiintynyt Köklotin rinnalla, mutta on pyyhkiytynyt nyt pois. 
Niinpä Köklotvägen käännetään nyt suomeksi Köklotintie. 
Toinen teoria nimen alkuperästä perustuu alkuperäiseen ruotsinkieliseen kirjoitusasuun Kåcklot, jossa Kåck eli Kock tulkitaan henkilönnimeksi. 
Wetherby on kauppala Suur-Leedsin alueella, West Yorkshiressa, Englannissa. 
Wetherbyn väkiluku on 22 000, ja se on hyvin tunnettu kilparadastaan. 
Kauppala sijaitsee suunnilleen A1-valtatien puolivälissä matkalla Lontoosta Edinburghiin, mikä on pitänyt Wetherbyn monet pubit, majatalot ja yritykset hengissä monien vuosisatojen ajan. 
Sekvenssikaavio (engl. Sequence diagram) on UML-mallinnuksessa käytettävä olioiden välistä vuorovaikutusta kuvaava kaavio. 
Sekvenssikaavio kuvaa vierekkäisinä pystysuorina viivoina samaan aikaan elävien olioiden elämänviivat ja vaakasuuntaisina nuolina niiden välillä kulkevat viestit tapahtumajärjestyksessä. 
Aika kulkee kaaviossa ylhäältä alaspäin. 
Sekvenssikaavio kuvaa olioiden välistä vuorovaikutusta ajan kuluessa. 
Oliota kuvaava symboli on suorakaide, johon on merkitty olion ja sitä vastaavan luokan nimet muodossa olionNimi:luokanNimi. 
Suorakaiteesta piirretään katkoviiva alaspäin kuvaamaan olion elämänviivaa. 
Olioiden välisen vuorovaikutuksen kuvaamiseen käytetään viestejä, joita merkitään vaakasuuntaisilla nuolilla. 
Nuolien yläpuolelle merkitään viestin nimi. 
Viestit voidaan myös numeroida suoritusjärjestyksessä. 
Paluunuolia merkitään katkonuolilla, mutta ne jätetään usein kaaviosta pois. 
Kaavion ulkopuolelta tuleva viesti voidaan merkitä lähteväksi mustatusta ympyrästä. 
Olion aktivaatiota merkitään sen elämänviivan päälle piirretyllä suorakaiteella. 
Suorakaiteen pituus kuvaa aktivaation pituutta: tyypillisesti olio aktivoituu ottaessaan viestin vastaan, ja aktivaatio päätyy paluunuoleen. 
Olio voi lähettää viestin myös itselleen, ja aktivaatiota kuvaavia suorakaiteita voi olla useita päällekkäin. 
Kun olio tuhotaan, sen elämänviiva päättyy ja päätekohtaan merkitään rasti. 
Tuhoamisen voi suorittaa joko olio itse tai jokin muu olio välittämällä viestin tuhottavalle oliolle. 
Ducs de Dijon (viralliselta nimeltään Le Dijon Hockey Club) on dijonilainen jääkiekkojoukkue, joka pelaa Ranskan pääsarjassa, Ligue Magnusissa. 
Tapahtuma järjestettiin toista kertaa Nokian Palloiluhallin tiloissa, tällä kertaa yksipäiväisenä. 
Lauantai 19. toukokuuta oli jaettu kahteen osaan: aamupäivällä esiintyivät helsinkiläinen power/thrash metal -yhtye Venia, ylistarolainen tekninen thrash/death metal -yhtye Luotettava Todistus, nurmijärveläinen heavy metal -yhtye Oratorio ja viimeisenä saksalainen death metal -yhtye Sacrificium. 
Iltapäivän konsertissa esiintyivät vaasalainen melodinen death metal -yhtye Hilastherion, oululainen rockmetalliyhtye Lumina Polaris ja melodinen metalliyhtye Sacrecy, jonka edellisvuoden yleisö äänesti esiintymään toistamiseen. 
Illan pääesiintyjä oli jouluna paluunsa ilmoittanut death and roll -yhtye Deuteronomium. 
Yhtyeen oli alun perin tarkoitus julkaista live-DVD tapahtumassa, mutta se ei tiettävästi ehtinyt valmistua ajoissa. 
Tapahtumassa kuvattiin dokumenttielokuvaa, joka kertoo suomalaisen rock- ja metallimusiikin viennistä ulkomaille. 
Sivuohjelmiin kuuluen kansainvälinen moottoripyöräkerho God´s Squad CMC esitteli moottoripyöriään Immortal Metal Festeillä. 
Tapahtuma päättyi puolen yön aikaan pidettyyn metallimessuun, jonka esilaulajana toimii Wingdom-yhtyeestä tunnettu Sami Asp. 
Järjestäjät jakoivat tapahtuman kaksipäiväiseksi perjantaille ja lauantaille 19–20.4. 2006. 
Tapahtuma sai kaupungilta ensimmäistä kertaa tiloikseen Nokian Palloiluhallin. 
Osallistujia oli hieman yli viisi sataa. 
Perjantain pääesiintyjä oli kokkolalainen Immortal Souls, joka lähti keikkansa jälkeen saman tien Keski-Euroopan kiertueelleen. 
Lauantain pääesiintyjä oli norjalainen extreme metal -yhtye Drottnar, joka säväytti yleisöä militanttisella ilmeellään ja strobo-valoillaan. 
Yhtye julkaisi tapahtumassa Welterwerk-albuminsa, jonka kappaleista heidän esityksensä koostui. 
Immortal Metal Fest 2005 järjestettiin toistaiseksi viimeisen kerran Nokian seurakuntakeskuksen tiloissa. 
Osallistujia oli noin 300. 
Illan avasi deathgrind-yhtye Blooded, jonka jälkeen esiintyi Suomen ja Ruotsin välillä toimivat melodinen death metal -yhtye Renascent. 
Tapahtuman vähemmän raskasta antia esitti oululainen, raskasta rockia soittava Ristinolla. 
Pääesiintyjät olivat norjalainen Frosthardr ja alankomaalainen Slechtvalk, jolle tapahtuma oli osana At the Dawn of War -kiertuettaan. 
Tämän vuoden jälkeen Immortal Metal Festin järjestäjä ei hankkinut tapahtumaan enää erillisiä puhujia, saatuaan asiasta kielteistä palautetta. 
Libuše (saks. Libussa tai Libuscha) oli Přemyslidien hallitsijasuvun perustaja ja tšekkiläisten myyttinen esiäiti. 
Legendan mukaan Libuše perusti Prahan 700-luvulla. 
Libušen sanotaan olleen tšekkien myyttisen Krok-hallitsijan nuorin tytär. 
Tarinan mukaan Krok rakensi linnan Vltava-joen varrelle Vyšehradiin. 
Isä valitsi kolmesta tyttärestä seuraajakseen Libušen, joka osoittautui viisaaksi hallitsijaksi. 
Heimon miehet häpesivät kuitenkin naisvallan alla oloa, mistä suuttuneena Libuše lupasi osoittaa kansalle uuden miespuolisen hallitsijan, josta tulisi hänen aviomiehensä. 
Valinta osui Přemysliin, joka aurasi peltoja Stadicen kylästä. 
Přemyslistä ja Libušesta polveutui Přemyslidien hallitsijasuku. 
Bedřich Smetana on säveltänyt Libušen tarinasta oopperan Libuše. 
Golden Void on Hawkwindin kokoelma-albumi vuodelta 1999. 
Se sisältää mm. Earth Ritual Preview-EP:n kappaleet joita ei ole saatavissa muilla cd-levyillä sekä Dave Brockin haastattelun vuodelta 1987. 
Hawkwindin fan clubin johtaja Brian Tawn on kirjoittanut kansitekstit ja kappale-esittelyt. 
Daniel "Dan" Boyle (s. 12. heinäkuuta 1976 Ottawa, Ontario) on kanadalainen jääkiekon ammattipelaaja, joka nykyisin edustaa San Jose Sharksia National Hockey Leaguessa. 
Hänen NHL:n runkosarjan tilastonsa käsittävät 404 ottelua, joissa Boyle on tehnyt 52 maalia ja antanut 152 syöttöä ja kerännyt 204 tehopistettä. 
Jäähyjä hänelle on tuomittu 219 minuuttia. 
Play off -peleissä puolustajana pelaava Boyle on esiintynyt 39 kertaa, ja kerännyt 21 tehopistettä 3 maalilla ja 18 syötöllä: jäähymäärä on 28 minuuttia. 
Hän pelasi alkuun yliopistosarjaa Redhawks of Miami Universityn joukkueessa Ohion Oxfordissa. 
Dan Boylen NHL-ura alkoi vapaana agenttina Florida Panthersissa 1998. 
Hän voitti Stanley Cupin Lightningin riveissä 2004, jonne Panthers kauppasi hänet NHL:n kaudella 2001–02. 
Kauden 2006–07 päätteeksi hänet valittiin NHL:n kakkostähdistöön. 
Combat flight simulator on Microsoftin julkaisema lentosimulaattoripelisarja. 
Se eroaa Microsoftin tunnetuimmasta Microsoft Flight Simulator -pelisarjasta siten, että siinä lennetään sotilaskoneilla. 
Mantukimalainen (Bombus lucorum) on Suomen yleisin kimalaislaji. 
Se on Suomen noin 30 kimalaislajista suurin yhdessä kivikkokimalaisen kanssa. 
Naaraan pituus voi olla jopa 2,5 cm. 
Mantukimalaisen tuntomerkkeinä ovat musta pohjaväri, jossa ovat etuselän ja takaruumiin keskiosan keltaiset "vyöt" ja peräpään valkoinen "vyö". 
Laji on yleinen koko Suomessa ja kulttuurialueilla sitä näkee mm. kukkaistutuksissa ja nurmikoilla apiloiden mettä keräämässä. 
Muun muassa apiloille ovatkin kimalaiset erittäin tärkeitä pölyttäjiä. 
Mantukimalaiselle maistuu hyvin monenlaisten kukkien mesi. 
Sitä voi nähdä mitä erilaisimpien kukkien vieraana. 
Lajin hedelmöityneet naaraat talvehtivat. 
Joskus ensimmäiset yksilöt lentävät jo maaliskuussa etsimässä mettä. 
Mantukimalaisten pesät sijaitsevat maakoloissa. 
Ypykkävaaran rautatieasema (lyh. Ypy) on Suomen rataverkon liikennepaikka Kuhmon kunnan Ypykkävaaran kylässä Kainuussa rataosalla Kontiomäki–Vartius. 
Liikennepaikan etäisyys Helsingin rautatieasemalta on 729,8 ratakilometriä mitattuna Pieksämäen rautatieaseman kautta. 
Liikennepaikalla ei ole lainkaan henkilöliikennettä. 
Liikennepaikka on miehittämätön junakohtauspaikka, ja siellä kuormataan säännöllisesti raakapuuta. 
Rataosan Kontiomäki–Vartius sähköistys- ja turvalaitetöiden yhteydessä Ypykkävaaran liikennepaikka muutettiin junakohtauspaikaksi, ja uusi liikenteenohjauslaitteisto otettiin käyttöön 24. elokuuta 2006. 
Ypykkävaaran liikennepaikan ja liikenteenohjaustoiminnot hoidetaan nykyisin kaukokäytöllä Oulun ohjauskeskuksesta käsin. 
Paavali I, helleenien kuningas (14. joulukuuta 1901 – 6. maaliskuuta 1964) hallitsi Kreikkaa 1947–1964. 
Vuodet 1917–1920 Paul eli isänsä Konstantin I:n kanssa maanpaossa. 
Paul oli koulutukseltaan laivaston upseeri. 
Vuodet 1923–1935 ja 1941–1946 hän oli maanpaossa veljensä Yrjö II:n kanssa. 
Toisen maailmansodan ajan hän oli Kreikan pakolaishallituksen mukana Lontoossa ja Kairossa. 
Kairosta hän lähetti viestejä kreikkalaisille. 
Hän palasi Kreikkaan 1946 ja nousi valtaan 1947 veljensä Yrjö II:n kuoleman jälkeen, kommunistien ja monarkistien sisällissodan aikana. 
9. tammikuuta 1938 hän nai Friederike von Hannoverin. 
Heidän kolme lastaan ovat: 1. Espanjan kuningatar Sofía 2. Konstantin II, helleenien kuningas 3. Kreikan ja Tanskan prinsessa Irene 
Yhdysvaltain Grand Prix 1973 oli Formula 1 -sarjan osakilpailu, joka ajettiin 7. lokakuuta 1973 Watkins Glenin radalla. 
Kilpailu oli kauden viimeinen, ja sen voitti Ronnie Peterson. 
Voitto oli Petersonille kauden kolmas. 
François Cevert kuoli edellisen päivän harjoituksissa, minkä takia Tyrrellin autot vetäytyivät kilpailusta. 
